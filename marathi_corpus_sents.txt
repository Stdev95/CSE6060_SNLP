'' सनातनवाद्यांनी व प्रतिगाम्यांनी समाज रसातळाला नेला असताना या अंधारात बाळशास्त्री जांभेकर यांनी 'दर्पण'च्या माध्यमातून पहिली ज्ञानज्योत तेववली , '' असे प्रतिपादन नटसम्राट प्रभाकर पणशीकर यांनी केले .दर्पणकार बाळशास्त्री जांभेकर यांच्या १९५व्या जयंतीनिमित्त महाराष्ट्र संपादक परिषद व सिंधुदुर्ग जिल्हा मराठी पत्रकार संघाच्या वतीने तसेच महाराष्ट्र जर्नलिस्ट फाउंडेशन व महाराष्ट्र ग्रामीण पत्रकार संघाच्या सहभागाने अभिवादन कार्यक्रम आयोजित केला होता .महाराष्ट्र संपादक परिषदेचे कार्याध्यक्ष यशवंत पाध्ये , जिल्हा पत्रकार संघाचे अध्यक्ष शशी सावंत यावेळी उपस्थित होते .श्री. पणशीकर म्हणाले , '' नव्या ज्ञानाचा व पाश्‍चात्य विद्यांचा परिचय व्हावा व नवसमाज निर्मितीच्या विचारातून देशाची समृद्धी , जनकल्याण साधावे या विचारातून जांभेकर यांनी 'दर्पण'च्या माध्यमातून सातत्याने प्रयत्न केले .आजचे वर्तमान उद्याचा इतिहास आहे .दर्पणकारांचे पोंभुर्ले येथे स्मारक उभारून यशवंत पाध्ये यांनी सामाजिक दायित्व सिद्ध केले आहे . ''महाराष्ट्र संपादक परिषदेतर्फे श्री. पणशीकर , शशी सावंत , वामन काळे , संतोष वायंगणकर , दिलीप हिंदळेकर , राजीव लोहार , मधुसूदन नानिवडेकर , सुधाकर जांभेकर यांचा सत्कार झाला .भारतीय जनता पक्षातर्फे जिल्हा परिषदेच्या पंचवीस आणि पंचायत समितीच्या चाळीस जागा लढवायचा निर्णय आज झाला .ग्रामीण जिल्हाध्यक्ष बाळासाहेब भोसले यांच्या अध्यक्षतेखाली पक्षाची आज बैठक झाली .त्यात हा निर्णय घेण्यात आला .इच्छुक उमेदवारांच्या मुलाखतीदेखील या वेळी घेण्यात आल्या .पक्षाच्या चिन्हावर निवडणुका लढवण्याचा निर्णय झाला .सध्या जिल्हा परिषदेत भाजपचा एकमेव सदस्य आहे .त्यामुळे प्रत्येक तालुकाध्यक्षांनी दक्षता घ्यावी .प्रत्येक तालुक्‍यातून किमान एक सदस्य निवडून यावा , यासाठी प्रयत्नशील राहावे , असे आवाहन केले .या वेळी बाबा देसाई , के. एस. चौगुले , राजाराम टिपुगडे , संभाजीराव पाटील , सौ. नंदा पाटील , डॉ. सुभाष जाधव , के. बी. देसाई , दिलीप चौगले , अरुण जोशी , गामाजी पाटील , पोपट पुजारी , मुकुंद पुजारी , अर्जुन पाटील , सखाराम पाटील , अमर जत्राटे , अन्वर जमादार , देवाप्पा पुजारी , शंकरराव तोरस्कर यांची भाषणे झाली .सज्ञान होण्यापूर्वीच मुलांना धर्माला वाहून टाकण्याचे प्रकार वाढत आहेत .यामध्ये मुलींचे प्रमाण अधिक आहे .मानवी हक्कांची पायमल्ली करणाऱ्या अशा प्रकारांना आळा घालण्यासाठी कायद्यात तरतूद होणे गरजेचे असल्याचे मत प्रा. पुष्पा भावे यांनी आज येथे व्यक्त केले .शिवाजी विद्यापीठाच्या राज्यशास्त्र विभागाच्या वतीने स्त्री हक्क या विषयावर आयोजित कार्यशाळेच्या उद्‌घाटनप्रसंगी त्या बोलत होत्या ." मानवी हक्क आणि स्त्री हक्क " असा त्यांच्या व्याख्यानाचा विषय होता .अध्यक्षस्थानी कुलगुरू डॉ. माणिकराव साळुंखे होते ."मिळून साऱ्या जणी"च्या संपादिका विद्या बाळ प्रमुख उपस्थित होत्या .विद्यापीठाच्या मानव्यशास्त्र सभागृहात कार्यक्रम झाला .प्रा. भावे म्हणाल्या , " मानव या संकल्पनेत स्त्रीचा समावेश आहे .त्यामुळे मानवी हक्क आणि स्त्रियांचे हक्क वेगळे नाहीत ; पण पुरुषसत्ताक समाजव्यवस्थेमुळे स्त्रीच्या हक्कांची पायमल्ली होते .विशिष्ट समुदायांच्या रूढी-परंपरांमुळे स्त्रियांचे हक्क हिरावले .त्याला तत्त्वज्ञान व संस्कृतीचे कुंपण घालण्यात आले .हे कुंपण आजही स्त्रिया अनुभवतात .जातपंचायतींचा बडगा आजही अनेक समाजांमध्ये दिसत आहे .नोकरीच्या ठिकाणी होणारे लैगिंक शोषण व मानसिक छळ , गरोदरपणात रजा न देणे अशा प्रकारांमुळे महानगरांतील स्त्री त्रस्त आहे .त्याचबरोबर काश्‍मीर व पूर्वेकडील राज्यांमधील स्त्रियांना अतिरेकी व लष्कर या दोघांपासून धोका आहे .एका वेगळ्या परिघावर असणाऱ्या त्या स्त्रिया वेगळ्याच समस्यांना तोंड देत आहेत . ''मुलांना धर्माला वाहणाऱ्या पालकांवर कारवाईसाठी कायदा गरजेचा असला , तरीशासनावर धार्मिक गटांचे वर्चस्व मोठ्या प्रमाणावर असल्याने त्यासाठी वेगळा संघर्ष करावा लागणार असल्याचे प्रा. भावे यांनी सांगितले .त्या म्हणाल्या , " जन्म घेणाऱ्या प्रत्येकाला शिक्षणाचा व स्वतंत्र विचाराने जगण्याचा हक्क आहे .देशात आज आठ वर्षांपर्यंतच्या मुलींची संख्या घटत आहे .भ्रूण हत्येच्या माध्यमातून जन्माचाच अधिकार काढून घेतल्या जाणाऱ्या स्त्रीला इतर हक्क दूरचेच आहेत . ''मागासलेल्यापेक्षा प्रगत आणि सधन प्रांतांमध्ये हे प्रमाण वाढीस लागले असून हे सर्वांत निंदनीय असल्याचे मत प्रा. भावे यांनी व्यक्त केले .कुलगुरू डॉ. साळुंखे म्हणाले , " स्त्रीच्या अवस्थेवरून देशाच्या प्रगतीचे अनुमान काढले जाते .त्यामुळे स्त्री हक्कांची पायमल्ली होणाऱ्या प्रांतात त्या विरोधात जागृती करण्याचे काम होणे गरजेचे आहे . ''बचत गटांच्या माध्यमातून स्त्रियांमध्ये क्रांती घडत असल्याचे मतही त्यांनी या वेळी व्यक्त केले .कार्यशाळेत दुपारच्या सत्रात डॉ. जया सागडे ( पुणे ) यांनी मार्गदर्शन केले .तसेच विद्या बाळ यांचे " स्त्री आणि कुटुंब व्यवस्था " या विषयावर व्याख्यान झाले .उद्या ( ता. १४ ) सकाळी अकरा वाजता प्रा. पुष्पा भावे यांचे व्याख्यान होणार असून दुपारच्या सत्रात तनुजा शिपूरकर , राजश्री साकळे , प्राचार्य मंगला पाटील बडदारे यांनी मार्गदर्शन केले .मध्य भारतात गेल्या काही वर्षांत डायनासोरची हजारो अंडी जीवाश्‍मांच्या स्वरूपात सापडली आहेत .त्या निमित्ताने .एके काळी आपल्या भारताचा मध्यभाग हाच एक पृथ्वीवरील सर्वांत मोठा आणि खराखुरा " ज्युरासिक पार्क " होता , यावरती आपला विश्‍वास बसणार नाही ; पण हे खरंय !सोळा कोटी वर्षांपूर्वी दक्षिण गोलार्धातील गोंडवन नामक संयुक्त खंडांचा एक भाग भारतीय उपखंडाने व्यापलेला होता .साधारणतः मध्य भारतामधील दहा हजार चौरस किलोमीटरच्या भागात गेल्या काही वर्षांमध्ये डायनासोरची हजारो अंडी जीवाश्‍मांच्या स्वरूपात सापडलेली आहेत ."" डायनासोर " या शब्दाचा अर्थ आहे " भयानक सरडा " त्यांच्या अवशेषांचे भांडार भारतात शोधण्यासाठी काही तरुण उत्सुक आहेत .भौतिकीशास्त्राचे शिक्षक विशाल शर्मा , राजेश चौहान आणि गोविंद वर्मा यांना जीवाश्‍म गोळा करण्याचा छंद आहे .नर्मदेचे खोरे , दाहोद ते जबलपूर येथे संशोधन करीत असताना त्यांना नुकतीच शंभर अंडी जीवाश्‍माच्या स्वरूपात सापडलेली आहेत .ती सुमारे सात कोटी वर्षांपूर्वीची आहेत .नागपूर येथील "जिओग्राफिकल सर्व्हे ऑफ इंडिया"चे संचालक डॉ. धनंजय मोहाबे यांनी ती अंडी डायनासोरची आहेत , यांची शहानिशा केली आहे .ते रहस्य शोधून काढणे , ही गोष्ट सोपी नाही .जीवाश्‍म झालेल्या एखाद्या अंड्यामध्ये डायनासोरचे " पिल्लू " साकार होत असल्याचे सिद्ध व्हावे लागते .ती अंडी सॉरोपॉडवर्गीय अवाढव्य आकाराच्या डायनासोरची आहेत .अतिउंच निमुळती मान आणि खूप लांब ( १५ मीटर ) शेपूट हे त्यांचे खास वैशिष्ट्य होते .जगात आतापर्यंतच्या इतिहासात २७ मीटर इतका उंचअजस्र प्राणी कधीही झाला नाही .त्या अंड्यांमधून बाहेर पडलेले डायनासोरचे पिलू वाढून पूर्ण झाले की त्याचे वजन निदान सहाशे व्यक्तींएवढे असते .( असा डायनासोर बुद्धीनेही जड होता, कारण त्याच्या मेंदूचे वजन संपूर्णशरीराच्या वजनाच्या तुलनेत अडीच लाखपटकमी होते ! )त्यांची उंची निदान तीन माणसांच्या उंचीएवढी होती .सॉरोपोडच्या मादीने उकिडवे बसून ७ किलोग्रॅम वजनाचे अंडे घातले तरी ते किमान आठ फुटांवरून ( किंवा अडीच मीटर ) उंचीवरून जमिनीवरती न फुटता पडत असे !भारतात टिटॅनोसोरसची अंडी पण सापडलेली आहेत .अशा उंच - धिप्पाड डायनासोरना खाण्यासाठी गवत लागे ; कारण ते शाकाहारी होते .पोट भरण्यासाठी ते दिवसभर चरत असत .अर्थात भारतात थेरोपॉड्‌स ( मांसाहारी ) डायनासोर पण होऊन गेले .राजस्थान , गुजरात ( कच्छ ) या राज्यांमध्ये डायनासोरची २००० अंडी जीवाश्‍मांच्या स्वरूपात मिळालेली आहेत .महाराष्ट्रात चंद्रपूर ( पिसदुरा ) जिल्ह्यामध्ये विविध डायनासोरचे अवशेष मिळाले आहेत .भारतातील सर्वांत जुने जीवाश्‍म मात्र आंध्र प्रदेशात सापडले होते .अहमदाबादपासून जवळ ( १०० कि.मी. ) बालासिनोर येथे एसीसी सिमेंट कंपनीची उभारणी चालू असताना १९८२च्या ऑक्‍टोबर महिन्यात बरेच गोलगरगरीत गोळे मिळाले .त्यांना प्रथम ते ऐतिहासिक तोफगोळे आहेत , असे वाटले .राहिओलीजवळ मोठ्या हाडांची टणक जीवाश्‍मे मिळाली .डायनासोरची नखे , खांद्याजवळचे आणि पायांचे अवशेष चांगल्या स्थितीत मिळाले .संशोधन करण्याच्या दृष्टीने ते महत्त्वपूर्ण आहेत .तत्कालीन आदिवासींना ते अवशेष आणि लांबट हाडे ( जीवाश्‍म ) सुरवातीला चक्क ड्रॅगन किंवा अवाढव्य असू शकेल , असे त्यांना वाटले नसावे .डायनासोरचे जीवाश्‍म प्रथम ऑक्‍सफर्डजवळच्या खाणीमध्ये १६७७ मध्ये सापडला .ते मांडीचे हाड होते .डायनासोरचे अंडे प्रथम फ्रान्समध्ये जीवाश्‍माच्या रूपात १८६९ मध्ये मिळाले होते .ते साधारण फुटबॉलच्या आकाराचे , म्हणजे २५ ते ३० सेंटिमीटर लांबी-रुंदीचे होते .त्यानंतर जगात २ सेंटिमीटरपासून ३० सेंटिमीटर व्यासाची हजारो अंडी कॅनडा , मंगोलिया , चीन , अर्जेंटिना , स्पेन आणि अमेरिका या देशांमध्ये मिळाली .विखुरलेल्या २०० ठिकाणी डायनासोरचे जीवाश्‍म मिळाले .काही खूप मोठे , म्हणजे दोन लिटर पाणी मावेलएवढे होते .भारत ही डायनासोरची आद्य भूमी असावी , असे काही जाणकारांचे म्हणणे आहे .कारण मध्य भारतामध्ये इतर जगाच्या तुलनेत एकूण सापडलेल्या अंड्यांचे जीवाश्‍म कमी असले तरी त्यांच्यामधील विविधता लक्षणीय आहे .त्यांचे प्रदर्शन चंडीगडच्या गव्हर्न्मेंट आर्ट गॅलरी ( सेक्‍टर १० ) येथे पाहायला मिळते .त्यांचा काळ २२ कोटी ते ६ कोटी वर्षांपूर्वीचा आहे .ज्युरासिक काळ हा साधारणतः १४.४ ते २०.४ कोटी वर्षांमध्ये येतो .तेव्हा भारत हा केवळ एके काळचा ज्युरासिक पार्क नसावा , तर डायनासोर पार्क असावा , असे म्हणायला हरकत नाही !अगदी बालवयात झोपेच्या समस्या असलेल्या मुलांमध्ये पुढील काळात वर्तनदोष उद्‌भवतात आणि त्यांच्या आरोग्याची स्थितीही फारशी समाधानकारक नसते , असे ऑस्ट्रेलियातील संशोधकांनी म्हटले आहे .मुलांमधील वर्तनसमस्या सर्वसामान्यपणे मोठ्या प्रमाणात आढळून येत असल्या तरी , त्यांचे मूळ शोधून काढण्यासाठी या तज्ज्ञांनी ऑस्ट्रेलियाच्या राष्ट्रीय बालआरोग्यविषयक पाहणीमध्ये सहभागी झालेल्या ४९८३ कुटुंबांचा सखोल अभ्यास केला .त्यात किमान २० टक्के मुलांना झोपेच्या किरकोळ समस्या होत्या , तर १४ टक्के मुलांमध्ये अशा समस्यांचे प्रमाण तीव्र होते , असे आढळून आले .चटकन झोप न लागणे , झोपेत मध्येच जागे होणे या समस्यांचे प्रमाण मुलांमध्ये अधिक होते आणि अशा समस्या असलेल्या मुलांमध्ये एडीएचडी या नावाने ओळखली जाणारी मंत्रचाळेपणाची समस्या आढळून येण्याचे प्रमाण इतर मुलांपेक्षा १२ पटीने अधिक होते , असे निरीक्षण या तज्ज्ञांनी नोंदविले आहे .अंथरुणावर पडल्यापडल्या लगेच झोप न येणे आणि झोपेतून उठल्यानंतरही ताजेतवाने न वाटणे या दोन समस्यांचा या वर्तनदोषाशी अधिक थेट संबंध होता , असेही या तज्ज्ञांनी म्हटले आहे .मुलांना अधिक वेळ झोप मिळेल याची दक्षता घेणे आणि चांगली झोप मिळावी यासाठीच्या सर्वसामान्य नियमांचे पालन करणे यांतून त्यांचे वर्तनदोष दूर करता येऊ शकतात , असेही या तज्ज्ञांनी " पेडिऍट्रिक्‍स " या नियतकालिकाच्या जानेवारी महिन्याच्या अंकात म्हटले आहे .शरद वायकूळ आर्ट गॅलरी व सांस्कृतिक केंद्राचे संचालक व ज्येष्ठ निसर्ग चित्रकार शरद वायकूळ यांना दिल्लीतील कौन्सिल फॉर इकॉनॉमिक ग्रोथ अँड रिसर्च या संस्थेने राष्ट्रीय निर्माणरत्न ऍवार्ड प्रदान केले .जयपूरमध्ये पुरस्कार प्रदान सोहळा होता .राजस्थानातील थंडीच्या लाटेमुळे वायकूळ उपस्थित नव्हते .त्यामुळे हे ऍवार्ड त्यांना घरपोच करण्यात आले .वायकूळ यांच्या आर्ट गॅलरीच्या दुसऱ्या वर्धापन दिनाची सुरवात २ ते ६ मार्चअखेर होत आहे .२ व ३ मार्च रोजी वामनराव देशपांडे यांचे " ज्ञानेश्‍वरीच्या सहवासात " या विषयावर भाषण आहे .चार मार्चला उदयोन्मुख चित्रकारांच्या "पॅलेट नाईफ'वरील चित्रांच्या प्रदर्शनाचे उद्‌घाटन दिग्वविजय खानविलकर यांच्या हस्ते सायंकाळी सहा वाजता होईल .पाच मार्चला लेखिका श्रीमती उषा देव यांच्या " कांच कमल " या कथासंग्रहाचे प्रकाशन होईल व ६ मार्चला आर्ट व्हिजन फॅमिलीतर्फे कलासंपन्न सांस्कृतिक कार्यक्रम ज्येष्ठ गायिका श्रीमती गीताताई उपळेकर यांच्या हस्ते होईल .कला सोहळा सर्वांसाठी विनामूल्य आहे .कार्यक्रम वायकूळ आर्ट गॅलरीत होतील .अधिक माहितीसाठी २६९४७५६ येथे संपर्क साधावा ." संख्याशास्त्रातील संशोधनाचा इतर विषयांनाही फायदा व्हावा , त्यासाठी प्रयत्न करावेत , '' असे आवाहन शिवाजी विद्यापीठाचे कुलगुरू डॉ. माणिकराव साळुंखे यांनी केले .विद्यापीठातील संख्याशास्त्र विभागातर्फे " स्टॅटिस्टिकल मॉडेलिंग अँड इन्फरन्स " या विषयावर तीन दिवसांची राष्ट्रीय परिषद झाली .त्या वेळी ते बोलत होते .या वेळी डॉ. साळुंखे यांनी विभागाच्या भविष्यातील सर्व योजनांसाठी सुविधा पुरविण्यात येतील , असे सांगितले .पुणे विद्यापीठाच्या संख्याशास्त्र विभागाचे माजी प्रमुख डॉ. बी. के. काळे यांचेही या वेळी भाषण झाले .परिषदेचे समन्वयक डॉ. आर. एन. रट्टीहळ्ळी यांनी स्वागत केले .संख्याशास्त्र विभागप्रमुख डॉ. डी. टी. शिर्के यांनी विभागाच्या कार्याचा आढावा घेतला .अनुजा पुजारी व अमित सुतार यांनी स्वागतगीत म्हटले .या वेळी पुणे विद्यापीठातील संख्याशास्त्र विभागप्रमुख डॉ. उत्तरा नाईक-निंबाळकर , डॉ. रवी श्रीनिवासन ( म्हैसूर ) , डॉ. शैलजा देशमुख ( पुणे ) , डॉ. एम. श्रीहरी ( बडोदा ) , डॉ. एस. एस. नायक ( गुलबर्गा ) , डॉ. संगीता कुलथीनाल ( नाशिक ) , डॉ. एस. जे. वामन ( बंगळूर ) आदी उपस्थित होते .डॉ. डी. एन. काशीद , प्रा. अस्मिता कांबळे , प्रा. अरुण बसुगडे , प्रा. सी. एस. काकडे , प्रा. व्ही. बी. घुटे , सर्जेराव पवार यांनी संयोजन केले .शहरात पहिले वस्त्रोद्योग अभियांत्रिकी शिक्षण डीकेटीईत सुरू झाले ; मात्र प्रात्यक्षिकासाठी यंत्रसामग्री नव्हती .मुले प्रात्यक्षिकासाठी डेक्कन , आयको सूत गिरणीवर तर त्यांच्याबरोबर सी. डी. काणे सायकलने तिकडे जाऊ लागले .या संस्थेने पंचवीस वर्षांत वस्त्रोद्योग शिक्षण आणि संशोधन क्षेत्रात केलेल्या कामामुळे एक कोटी रुपये किमतीची यंत्रसामग्री आंतरराष्ट्रीय कंपन्यांनी भेट म्हणून दिली आहे .हा भेटीचा प्रवाह वाढतच असून जगातील वस्त्रोद्योगातील अत्याधुनिक तंत्रज्ञानाचे केंद्र म्हणून या संस्थेकडे पाहिले जात आहे .महाविद्यालय सुरू झाल्यानंतर त्याचे औपचारिक उद्‌घाटन २८ सप्टेंबर १९८२ला झाले .महाविद्यालयात डीटीएम सुरू होत असल्याची जाहिरात दिल्यानंतर राज्यभरातून हजारावर अर्ज आले होते .त्यातून गुणानुक्रमे ३० विद्यार्थ्यांची निवड करण्यात आली .त्यामध्ये नागपूर , मुंबई , पुणे आदी भागातील विद्यार्थीही होते .शिरोळ तालुक्‍यातील उदगाव येथील एका मुलीनेही प्रवेश घेतला .प्रॅक्‍टिकलची कोणतीच सुविधा नव्हती .त्यामुळे विद्यार्थ्यांना घेऊन सी. डी. काणे आयको , डेक्कन सूत गिरणीला जात .विद्यार्थी बस किंवा रिक्षाने जात असत .श्री. काणे सायकलने पुढे जात .पहिले तीन महिने ते एकटेच शिकवीत होते .महाविद्यालय सुरू झाले मात्र बाहेरून आलेल्या विद्यार्थ्यांच्या राहण्याची व्यवस्था करणे गरजेचे होते .सुरवातीस गणपती माळी मास्तरांच्या खोल्यामध्ये , काही दिवस गौरी शंकर लॉजमध्ये , तर दोन-तीन महिने सिंधी पंचायत धर्मशाळेत राहण्याची व्यवस्था केली .त्यानंतर मे महिन्यात राजवाड्याच्या मागील बाजूस विद्यार्थ्यांची राहण्याची सोय केली .दरम्यानच्या काळात डिसेंबर महिन्यात श्री. आजगावकर , श्री. पुजारी , डॉ. बी. बी. बरगाले संस्थेत नियुक्त झाले .फेब्रुवारी १९८३ मध्ये वसंतदादा पाटील मुख्यमंत्री होते .कदमआण्णा पुतळ्याचे उद्‌घाटन आणि आयको सूत गिरणीच्या बी युनिटच्या उद्‌घाटनास ते येथे आले होते .त्यावेळी त्यांनी संस्थेस भेट दिली .राज्यातील विद्यार्थी अभियांत्रिकी शिक्षणासाठी कर्नाटक , तमिळनाडूत जात होते .अशा वेळी राज्यातील काही सहकारी संस्थांनी एकत्र येऊन अशी विनाअनुदान तत्त्वावरील अभियांत्रिकी विद्यालये सुरू केल्यास त्यास परवानगी दिली जाईल , अशी घोषणा काही महिन्यांनी त्यांनी केली .या घोषणेनंतर जून १९८३ला अभियांत्रिकीच्या अन्य अभ्यासक्रमांना आणि वस्त्रोद्योग अभियांत्रिकीच्या पदवी अभ्यासक्रमास परवानगी मिळाली .यावेळी मुंबईतील काहींनी वस्त्रोद्योग पदवी अभ्यासक्रमाबाबत शंका व्यक्त केली .इतके अभ्यासक्रम गुणवत्तेने चालविता येतील का ? मुलांना नोकऱ्या मिळणार का ? असे प्रश्‍न उपस्थित केले ; मात्र ही शंका संस्थेने निष्प्रभ ठरवली .संस्थेकडे यंत्रसामग्री आणि पुस्तके खरेदीसाठी पैसे नव्हते .मुंबईस जाऊन फूटपाथवर कमीत कमी पैशात पुस्तके मिळतील तितकी खरेदी केली .बापू कोळी , श्री. माने यांनी मोफत यंत्रे दिली .श्री. बावचकर , श्री. उरणे यांनीही काही जुनी यंत्रे दिली .यंत्रसामग्री काढण्यात आली .हा खर्च तीन लाखांच्या पुढे जात होता .१९८३ मध्ये केवळ संस्थेकडे जेमतेम १२ हजार रुपये होते .श्री. काणे यांनी संस्थेचे अध्यक्ष कलाप्पा आवाडे यांना परिस्थिती सांगितली .श्री. आवाडे यांनी सांगितले , तुम्ही पाया काढा , तुम्हाला पैसे कधीच कमी पडणार नाहीत .श्री. आवाडे यांचा हा विश्‍वास संस्थेस अजूनही प्रोत्साहन देतो आहे .आतापर्यंत १५ कोटी रुपयांच्या इमारती झाल्या ; मात्र संस्थेस कधीही पैसा कमी पडला नाही .संस्थेने गरजा पाहून अभ्यासक्रम सुरू केले .टेक्‍स्टाईल प्लॅंट इंजिनिअर हा आशिया खंडातील पहिला अभ्यासक्रम येथे सुरू झाला .त्यानंतर मेकॅनिकल , इलेक्‍ट्रॉनिक्‍स , एम टेक टेक्‍स्टाईल टेक्‍नॉलॉजी , इन्मर्फोमेशन टेक्‍नॉलॉजी , पीएचडी असे अभ्यासक्रम सुरू झाले .गेल्या वर्षीही टेक्‍स्टाईल केमिस्ट्री एम टेक आणि राज्यातील पहिले फॅशन टेक्‍नॉलॉजी अभियांत्रिकी पदवी अभ्यासक्रम येथे सुरू झाले .सुरवातीस ३० विद्यार्थी आणि चार स्टाफ अशी स्थिती असलेल्या या संस्थेत आज ३०० शिक्षक-शिक्षकेतर कर्मचारी , २००० विद्यार्थी आहेत .या संस्थेची केवळ संख्यात्मक वाढ झाली नाही तर विविध उपक्रमामुळे आणि संशोधनामुळे संस्थेचे नाव जागतिक पातळीवर पोहचले .सुरवातीस छोट्या यंत्रसामग्रीसाठी भटकावे लागत असे ; त्याच संस्थेत आज कोट्यवधीची यंत्रसामग्री दर्जात्मक शिक्षण आणि कार्य यामुळे भेट म्हणून आले आहेत .सुल्झर कंपनीने १९९६ला ४० लाखांचे यंत्र भेट दिले .रिटर कंपनीने ७० लाख रुपयांचे यंत्र दिले .मुराटा कंपनीने एअरजेट टेक्‍नॉलॉजीचे ८५ लाख रुपये किमतीचे यंत्र दिले .स्लॅपोस्ट कंपनीने ऍटो कोनर , ओपन एंड स्पिनिंग मशीन दिले असून त्याची किंमत एक कोटी रुपयांच्यावर आहे .घरातील पाण्याचे बिल हजार , दीड हजार रुपये थकले तर महापालिका पाणीपुरवठा विभागाचे कर्मचारी दारात हजर ." नुसतं याच , पाय मोडून ठेवतो " त्यामुळे मोठ्या थकबाकी वसुलीसाठी आता विभागाने कंबर कसली आहे ; पण अनेक बडे राजकीय नेते , बड्या संस्था थकबाकीदारांत असल्याने वसुलीसाठी जाणाऱ्या कर्मचाऱ्यांचीही तेथे " बोलती बंद " होत असल्याचे चित्र आहे .पाणीपुरवठा विभागाचे शहर व उपनगरांत सुमारे ६५ हजार घरगुती ग्राहक आहेत .व्यापारी ग्राहक सुमारे दोन हजार , तर औद्यागिक एक हजार इतके आहेत .साधारण १९९५ पासून असलेल्या अनेक ग्राहकांची बिले थकली आहेत ; मात्र बऱ्याच जणांनी थकीत बिल न भरणेच पसंत केले आहे .त्यामुळे त्यांची थकबाकी आणि त्यावरील दंडाचा बोजा वाढतच आहे .बरेच जण राजकीय पक्षांशी संबंधित , तर अनेक नावाजलेल्या संस्थांचा यात समावेश आहे .एकदा बिल थकले की थकबाकी वाढतच जाते .त्यामुळे ग्राहकही ते बिल भरण्यासाठी येत नाही .त्याऐवजी ग्राहक नगरसेवकाला गाठून तेथेच " सरकारी नळ " घेतात .त्यामुळे तर बिल भरण्याचा प्रश्‍नच निर्माण होत नाही .अनेक बहाद्दरांनी तर बनावट नळ कनेक्‍शन घेतले आहेत .त्यांना पाण्याचे मीटरही नाही आणि बिलही नाही , अशी स्थिती आहे .यामध्ये अनेक माजी नगरसेवक , संस्था व प्रतिष्ठितांचा समावेश आहे .शहरात अधिकृत सरकारी नळ सुमारे सोळाशे आहेत , तर अनधिकृत सुमारे सहा हजारच्या वर असल्याचे सूत्रांनी सांगितले .अशाच प्रकारचे बेकायदेशीर नळजोड तोडण्याचे काम पाणीपुरवठा विभागाने हाती घेतले .त्यांची यादी विभागाने तयार केली असून ते कनेक्‍शन बंद करण्याची मोहीम हाती घेतली आहे .शहरासाठी रोज सुमारे १२० एम.एल.डी. पाण्याचा उपसा करण्यात येतो .त्यापैकी प्रत्यक्षात ५५ एम.एल.डी. वापरले जाते .त्याच्याच बिलाची आकारणी केली जाते .सुमारे २० एम.एल.डी. पाण्याची गळती होते , असे गृहीत धरल्यास ४५ एम.एल.डी. पाण्याच्या बिलाची आकारणी होत नाही .या बिलाच्या आकारणीबरोबरच थकबाकी वसूल झाल्यास पाच रुपये दरानेही ग्राहकाला पाणी देणे महापालिकेला परवडणारे आहे ." नुसतं याच , पाय मोडून ठेवतो "उपनगरांतील बेकायदेशीर नळ कनेक्‍शन तोडण्यासाठी एक उपजल अभियंते गेले होते ; मात्र तेथील एका नगरसेवकाने अधिकाऱ्याला चक्क , " नुसतं याच , पाय मोडून ठेवतो अशी धमकी दिली .अधिकाऱ्याला जर नगरसेवक अशी धमकी देत असतील , तर तेथे कर्मचाऱ्यांची काय हालत होत असेल , असा प्रश्‍न उपस्थित होतो .कधी कारवाई करणार ?पाणीपुरवठा विभागातर्फे १ नोव्हेंबर ते ३१ डिसेंबरअखेर थकबाकीदारांसाठी "निर्भय योजना' राबविली .त्यानुसार सुमारे ३७ लाख रुपये वसुली करणे शक्‍य झाले .यामध्ये लहान थकबाकीदारांचाच समावेश आहे ; मात्र अद्यापही लाखाच्या घरात थकबाकी असणाऱ्यांनी थकबाकी भरलेली नाही .त्यांच्यावर महापालिका कधी कारवाई करणार , असा प्रश्‍न खुद्द पाणीपुरवठा विभागातील कर्मचारीच उपस्थित करत आहेत .मालेगाव येथील इज्तेमाहून परतणाऱ्या वाहनांवर दगडफेक करून मारहाण केल्या प्रकरणी चार अज्ञात तरुणांविरुद्ध नाशिक रोड पोलिस ठाण्यात गुन्हा नोंदविण्यात आला आहे .नाशिक पुणे महामार्गावरील तिरुपती पेट्रोलपंपासमोर काल रात्री मुसा मुबारक सय्यद ( सेक्‍टर ९ , वाशी , नवी मुंबई ) आपल्या वाहनाद्वारे ( एमएच ०६/ डब्ल्यू ५५६८ )मालेगाव येथे इज्तेमासाठी आले होते .तेथून रात्री परतत असताना गाडीत गॅस भरण्यासाठी ते तिरुपती पंपावर आले असता , तेथे अज्ञात तरुण आले व कुठून आला , असे विचारले .श्री. मुसा यांनी मालेगावहून , असे उत्तर दिल्यावर लागलीच त्यांना शिवीगाळ करून धक्काबुकी करीत त्यांच्या गाडीच्या काचा फोडण्यात आल्याचे तक्रारीत म्हटले आहे .या प्रकरणी नाशिक रोड पोलिस ठाण्यात गुन्हा नोंदविण्यात आला आहे .महाराष्ट्र नवनिर्माण सेनेचे देवळाली गावातील उमेदवार प्रकाश गोहाड यांच्यावर काल अनोळखी व्यक्तींनी हल्ला करून त्यांना जखमी केले .कालच येथे हॉटेलचालकावरही गोळीबार करण्यात आला होता .श्री. गोहाड यांच्या डोक्‍याला गंभीर जखम झाली असून , त्यांच्यावर नाशिक रोड येथील महापालिकेच्या रुग्णालयात उपचार सुरू आहेत .या प्रकरणी सकाळी उशिरापर्यंत कुणाविरुद्धही गुन्हा दाखल झालेला नव्हता .गोहाड काल घरी गाडी लावत असताना डोक्‍याला फडके बांधून आलेल्या आठ-नऊ जणांनी त्यांच्यावर हल्ला केला .डोक्‍यात लोखंडी वस्तूने प्रहार करून त्यांना ठार मारण्याचा प्रयत्न झाल्याचे त्यांनी सांगितले .पोलिसांकडे संरक्षण मागूनही त्यांनी दुर्लक्ष केल्याचा आरोप गोहाड यांनी केला आहे .भारत संचार निगम लिमिटेडचा नागपुरातील मेनस्वीच बिघडल्याने आज ( ता. १ ) सकाळपासून बी.एस.एन.एल.ची विदर्भ , मराठवाडा आणि नाशिक येथील मोबाईल सेवा कोलमडली ........ काही महिन्यांपूर्वी बीएसएनएलच्या मोबाईल सेवेचा विस्तार करण्यात आला .मोबाईल सेवेची क्षमता वाढविण्यात आली .त्याकरिता नागपुरात फ्रॉंसच्या ' अल्का टेल ' कंपनीचा स्वीच लावण्यात आला .सद्यस्थितीत सुमारे पाच लाख जोडण्या त्यावर कार्यान्वित आहेत .या स्वीचमध्ये अचानक बिघाड निर्माण झाल्यामुळे बीएसएनएलची मोबाईल सेवा कोलमडली .सकाळी दहाच्या सुमारास हा प्रकार लक्षात आल्यानंतर बीएसएनएलचे वरिष्ठ अभियंते दुरुस्तीच्या कामाला लागले .परंतु , मोबाईल सेवेचा कार्यभार सांभाळणारे उपसरव्यवस्थापक श्री. लोढा हे नुकतेच येथे रुजू झाल्यामुळे , त्यांना नेमकी समस्या कुठे आहे , याचा शोध घेणे अवघड गेले .'अल्का टेल'चे फ्रॉंस येथील तज्ज्ञही दुरुस्तीच्या कामात लागले होते .या दरम्यान कधी सेवा सुरू होत होती तर कधी बंद , काही जणांना 'एसएमएस'ची देवाण-घेवाण करणे शक्‍य होत होते .काही ग्राहकांनी सांगितल्यानुसार गेल्या तीन-चार दिवसांपासून मोबाईल सेवा बिघडली होती .रात्री १० नंतर काही जणांचे मोबाईल सुरू झाले .परंतु , मराठवाडा आणि नाशिक येथील जोडण्या या मेनस्वीचवरून कार्यान्वित करण्यात आल्यामुळे , तेथील मोबाईल लवकर सुरू होऊ शकले नाही .क्षमता वाढविल्यानंतर बीएसएनएलतर्फे नवीन योजना सादर करून , भरमसाट मोबाईल जोडण्या दिल्या आहेत .खासगी कंपन्यांच्या तुलनेत प्रचंड मागणी असूनही सेवा देण्यात बीएसएनएल मागे पडत असल्याचे चित्र होते .परंतु , काही महिन्यांमध्ये जोडण्या देण्याचा धडाकाच लावला होता .त्यामुळे स्वीचवरील भार वाढल्यामुळे सेवा कोलमडली आहे , असा अंदाज काही अधिकाऱ्यांनी व्यक्‍त केला .दीड वर्षापूर्वीही याच प्रकारची समस्या उद्‌भवली होती .त्यावेळेसही नुकताच विस्तार करण्यात आला होता , हे विशेष .नेताजी सुभाषचंद्र बोस यांच्याबाबत आपल्याकडे कोणतीही माहिती नाही , असे " रिसर्च अँड ऍनॅलिसिस विंग ' ( रॉ ) या भारताच्या प्रमुख गुप्तचर संघटनेने प्रथमच जाहीर केले आहे ." मिशन नेताजी ' या स्वयंसेवी संस्थेने माहितीच्या अधिकारात विचारलेल्या प्रश्‍नाला उत्तर देताना "रॉ'ने हा खुलासा केला आहे .यानिमित्ताने "रॉ'ने प्रथमच शासकीय यंत्रणेव्यतिरिक्त अन्य संस्थेला ही माहिती दिली आहे ." मिशन नेताजी ' ही नेताजींच्या गूढ मृत्यूचा स्वयंस्फूर्तपणे मागोवा घेणारी कोलकत्यातील स्वयंसेवी संस्था आहे .या संस्थेचे अनुज धर यांना १९ जानेवारी रोजी पाठविलेल्या पत्रात केंद्रीय सचिवालयातील उपसचिव पी. एन. रणजित कुमार यांनी ही माहिती दिली आहे ." मला तुम्हाला ही माहिती कळविण्यास सांगण्यात आले आहे , की नेताजींचा उल्लेख असलेली कोणतीही माहिती 'रॉ'कडे नाही .त्यामुळे अशी एखादी यादी , तुम्ही मागणी केल्याप्रमाणे देता येत नाही ... ' असे श्री. कुमार यांनी या पत्रात म्हटले आहे .याशिवाय " माहितीच्या अधिकारात अशी माहिती देण्यास ' रॉ ' बांधील नाही , अशी आठवणही कुमार यांनी धर यांना करून दिली आहे .श्री. धर मात्र 'रॉ'च्या उत्तराबाबत समाधानी नाहीत .ते म्हणाले , " २००१मध्ये तेव्हाचे गृह सचिव कमल पांडे यांनी मुखर्जी आयोगासमोर ( हा आयोग नेताजींच्या गूढ मृत्यूबाबत चौकशी करीत आहे ) एक प्रतिज्ञापत्र सादर केले आहे .या प्रतिज्ञापत्रात अनेक गोपनीय गोष्टी आणि नोंदींचा समावेश आहे .त्या जाहीर झाल्या , तर भारतात मोठी तीव्र प्रतिक्रिया उमटेल आणि भारताच्या मित्रदेशांबरोबरच्या संबंधांनाही हानी पोचेल .या नोंदींपैकी काही "रॉ'कडे आहेत ." पाकिस्तान क्रिकेट संघाचे प्रशिक्षक बॉब वुल्मर यांच्याबरोबरचे वाद संपलेले असल्याचे स्पष्टीकरण पाकिस्तानचा वेगवान गोलंदाज शोएब अख्तर याने आज दिले आहे .दक्षिण आफ्रिकेविरुद्धच्या पहिल्या क्रिकेट कसोटी सामन्याच्या दुसऱ्या दिवशी शोएब व वुल्मर यांच्यात खडाजंगी झाली होती व शोएबने वुल्मरशी गैरवर्तन केले होते .त्यानंतर वुल्मर यांनी पाकिस्तान क्रिकेट मंडळाकडे तक्रार करत शोएबवर कारवाई करण्याची मागणी केली व त्यानुसार मंडळाने शोएबला अडीच हजार डॉलरचा दंड केला .या घटनेनंतर शोएब मायदेशी परतला व त्याने त्या दिवशी नक्की काय घडले , हे मंडळाच्या अधिकाऱ्यांना सांगितले व वुल्मरशीही संपर्क केला ." " आम्ही एकमेकांशी बोललो व मी त्या दिवशी काय घडले , ते सांगितले .वुल्मर यांनाही ते पटले असून , आता आमच्यातील सर्व वाद संपले आहेत .त्या सामन्याच्या दुसऱ्या दिवशी गोलंदाजी करत असताना माझ्या पायाचे स्नायू दुखावले गेले , मात्र मी हे सर्व खोटे सांगत असल्याचे वुल्मर यांचे मत बनले व म्हणूनच मी त्यांच्याशी वाद घातला .मायदेशी परतल्यानंतर मी वैद्यकीय तज्ज्ञांकडे तपासणी केली व त्यात स्नायू दुखावल्याचे स्पष्ट झाले .हाच अहवाल मी मंडळाला सादर केला , '' असेही शोएब म्हणाला .विश्‍वकरंडक स्पर्धेसाठी सज्ज .पायाचे स्नायू दुखावले गेले होते , मात्र आता उपचार सुरू असून मी लवकरच पूर्ण तंदुरुस्त होईन , असा विश्‍वास शोएबने व्यक्त केला .वेस्ट इंडीजमधील विश्‍वकरंडक क्रिकेट स्पर्धा माझ्यासाठीच नव्हे , तर संपूर्ण पाकिस्तानसाठीही महत्त्वाची असून त्यासाठी मी पूर्णपणे सज्ज आहे .देशाला ही स्पर्धा जिंकून देण्यासाठी मी क्षमतेचा पूर्ण वापर करण्याचा प्रयत्न करीन , असेही शोएबने सांगितले .मास्टर ब्लास्टर सचिन तेंडुलकरशी एके काळी त्याची तुलना केली जात असे .प्रतितेंडुलकरच्या उपाधीनेही त्याला नावाजले जात होते .आज मात्र त्याच्यावर विश्‍वकरंडकासाठी संघात स्थान मिळविण्यासाठी कमालीचा संघर्ष करावा लागण्याची चिन्हे दिसत आहेत .लोकप्रियता व खेळाच्याही बाबतीत " धूमकेतू ' ठरलेल्या वीरेंद्र सेहवागची ही कैफियत ! एकेकाळी सचिनशी त्याची स्पर्धा केली जायची .आज कर्नाटकाच्या नवख्या रॉबिन उथप्पाशी त्याला स्पर्धा करावी लागत आहे .उथप्पाने त्याच्या संघातील अस्तित्वाबाबतच प्रश्‍नचिन्ह निर्माण केले आहे .विश्‍वकरंडक स्पर्धेपूर्वी होणाऱ्या श्रीलंकेविरुद्धच्या एकदिवसीय मालिकेपूर्वी भारतीय संघात स्थान मिळविण्याचा विश्‍वास सेहवागने व्यक्त केला असला , तरी रॉबिन उथप्पाने वेस्ट इंडीजविरुद्ध केलेल्या चमकदार कामगिरीपुढे त्याचा कितपत निभाव लागेल , याबाबत साशंकता आहे .उथप्पाने वेस्ट इंडीजविरुद्धच्या तिसऱ्या एकदिवसीय सामन्यांत ४१ चेंडूंत ७१ धावांची झंझावाती खेळी केली होती .या खेळाद्वारे आपणही सेहवागसारखी धडाकेबाज सलामी देऊ शकतो , हे त्याने सिद्ध केले होते .याच वेळी माजी कर्णधार सौरभ गांगुलीनेही वेस्ट इंडीजविरुद्धच्या मालिकेद्वारे पुनरागमन केल्यानंतर चमकदार कामगिरी केली .सौरभच विश्‍वकरंडकासाठी नियमित सलामीवीर असेल , असे संकेत दस्तरखुद्द निवड समिती अध्यक्ष दिलीप वेंगसरकर यांनीच दिल्याने सेहवागला स्थान मिळणार का व तो कोणत्या क्रमांकावर खेळणार , याबाबत संभ्रम निर्माण झाला आहे .मात्र , ऑफस्पिन गोलंदाजी ही सेहवागची जमेची बाजू मानली जात आहे .त्यामुळे त्याला विश्‍वकरंडकासाठी संघात स्थान मिळेल व तो मधल्या फळीत खेळेल , अशीही शक्‍यता वर्तविली जात आहे .असे झाल्यास सुरेश रैना किंवा दिनेश कार्तिक या दोघांपैकी एकाला संघातील स्थान गमवावे लागणार आहे .स्वतः सेहवाग संघात स्थान मिळण्याबाबत आशावादी असून , चांगली कामगिरी करण्याचा निर्धार त्याने बोलून दाखविला आहे .दक्षिण आफ्रिका दौऱ्यातील सुमार कामगिरीनंतर त्याला पहिल्यांदाच संघातून वगळण्यात आले होते .त्यानंतर दिल्लीकडून रणजी स्पर्धेत खेळण्याची सूचना त्याला करण्यात आली होती .या स्पर्धेत चांगली कामगिरी करून आत्मविश्‍वास व फॉर्म परत मिळविल्याचा सेहवागचा दावा असला , तरी तो कितपत खरा ठरतो हे येत्या तीन तारखेला सिद्ध होईल .या दिवशी श्रीलंकेविरुद्धच्या मालिकेसाठी भारतीय संघ जाहीर केला जाणार आहे .अखिल भारतीय मराठी साहित्य संमेलनात किती गांभीर्याने चर्चा होते , याचा अनुभव नाही .मात्र , साहित्य संमेलनांमध्ये होणाऱ्या चर्चांमध्ये मूलभूत प्रश्‍नांना हात घातल्याचे दिसून येत नाही , '' असे वक्तव्य करून नागपुरात होत असलेल्या साहित्य संमेलनाचे नियोजित अध्यक्ष अरुण साधू यांनी नव्याच वादाला निमंत्रण दिले आहे .उद्या श्री. साधू अखिल भारतीय साहित्य संमेलनाचे मावळते अध्यक्ष मारुती चितमपल्ली यांच्याकडून अध्यक्षपदाची सूत्रे स्वीकारतील .आज नागपुरात आगमन झाल्यानंतर चिटणीस सेंटर येथील संमेलनस्थळी आयोजित पत्रकार परिषदेत बोलताना त्यांनी वरील वक्तव्य करून नव्या वादाला निमंत्रण दिले आहे .वेगळ्या विदर्भाच्या ठरावावरून त्यांनी केलेल्या वक्तव्यामुळे आधीच एक वाद निर्माण झाला आहे .साहित्य संमेलनांमुळे वाङ्‌मयीन चळवळीला चालना मिळते काय , या प्रश्‍नाच्या उत्तरात ते म्हणाले , " " साहित्य संमेलनाला हजारोंच्या संख्येने साहित्यप्रेमी येत असतात .त्यामुळे संमेलनात वाङ्‌मयीन चैतन्य आणि औत्सुक्‍य हे दोन्ही भाव दिसून येतात .संमेलनाखेरीज अशी संधी उपलब्ध होण्याचे दुसरे माध्यम नाही .याशिवाय पुस्तकांची मोठ्या प्रमाणावर विक्री होते .साहित्यिकांमध्ये विचारांचे आदानप्रदान होते .त्यामुळे संमेलन हा वाईट अर्थाने नव्हे ; पण साहित्य , संस्कृतीच्या जाणिवेचा एक प्रकारे उत्सवच आहे .'' साहित्य संमेलनासाठी सरकारी अनुदान योग्य की अयोग्य , या प्रश्‍नाच्या उत्तरात साधू यांनी आज जगात सर्वत्र साहित्यिक आणि सांस्कृतिक उपक्रम सरकारच्या "सबसिडी'वर चालतात , असे मत व्यक्त केले .अमेरिकेत तर " ग्लोबल थिएटर ' , " पब्लिक टेलिव्हिजन ' यांसारख्या माध्यमांवरील सांस्कृतिक कार्यक्रमांना सरकारची " सबसिडी ' असते .साहित्य संमेलनाला सरकारच्या तिजोरीमधून मिळणारा निधी हा अखेर जनतेचाच पैसा आहे .एका अर्थाने लोकांचाच पैसा संमेलनासाठी मिळत असल्याने त्यात काही वावगे आहे , असे आपल्याला वाटत नाही .अशा संमेलनांसाठी साहित्यिकांना आर्थिक बळ उभे करता येत नाही .त्यामुळे मग आयोजक उद्योजक , राजकीय पुढारी आणि मंत्र्यांकडे मदतीसाठी जातात .संमेलन " सबसिडाईज ' करण्याचा हा प्रयत्न असून , त्यात काही चूक आहे असे आपल्याला वाटत नाही , असेही ते पुढे म्हणाले ." विदर्भाचा मुद्दा कालबाह्य ' संमेलनात वेगळ्या विदर्भाचा ठराव यावा काय , याबाबत विचारले असता वेगळा विदर्भ हा गेली ४० वर्षे चावून चोथा झालेला विषय आहे , असे ते म्हणाले .बापूजी अणे आणि जांबुवंतराव धोटे यांच्यानंतर या मागणीत काहीच दम उरला नाही , असे सांगून संमेलनात ठराव येण्याची एक प्रक्रिया आहे .त्यातूनच विविध विषयांवरील ठराव येणार , असे ते पुढे म्हणाले .सर्व विषयांचे व सर्व पातळीवरील शिक्षण मराठी भाषेतून देणाऱ्या ' आंतरराष्ट्रीय मराठी विद्यापीठाची ' स्थापना करण्यात यावी , यासह विविध मागण्यांचा समावेश असलेले तब्बल तेरा ठराव ८०व्या अखिल भारतीय मराठी साहित्य संमेलनाच्या आजच्या अखेरच्या दिवशी संमत करण्यात आले .संमेलनाने खैरलांजी येथील दलित कुटुंबातील चौघांच्या हत्याकांडाचा तीव्र शब्दांमध्ये निषेध केला असून शेतकऱ्यांच्या आत्महत्या थांबविण्यासाठी कायमस्वरूपी उपाययोजना करण्याची मागणी केली आहे .मराठी वाङ्‌मयाची इंग्रजीत भाषांतरे करणारी संस्था अविलंब स्थापन करावी , ' शाळा तिथे ग्रंथालय व पूर्णवेळ ग्रंथपाल ' अशी योजना राबविली जावी , शिक्षणात उच्चस्तरीय मराठीचा समावेश करावा , राज्यातील सेवा उद्योगांमध्ये मराठी भाषेचा अनिवार्य वापर व्हावा , या मागण्यांचाही ठरावात समावेश आहे .मराठी भाषेचा प्रसार होण्यासाठी केंद्राच्या अखत्यारीतील कार्यालये , बॅंका व आस्थापनांमध्ये मराठी भाषेचा वापर होत नाही , याकडे एका ठरावाच्या माध्यमातून लक्ष वेधण्यात आले आहे .महाराष्ट्र-कर्नाटक सीमा प्रश्‍नावर केंद्राने सर्वोच्च न्यायालयात मांडलेली भूमिका पक्षपातीपणाची असून महाराष्ट्रावर अन्याय करणारी असल्याचे या विषयावरील ठरावात नमूद करण्यात आले असून , संमेलनाने केंद्र शासनाच्या या पक्षपाती वृत्तीचा ठरावाद्वारे निषेध केला आहे .महाराष्ट्राच्या मराठी जनतेने आणि शासनाने सीमा भागातील जनतेच्या पाठीशी खंबीरपणे उभे राहण्याच्या भूमिकेचा संमेलनाने पुनरुच्चार केला आहे .अपेक्षेप्रमाणे संमेलनात खैरलांजीतील हत्याकांडाचा तीव्र निषेध करणारा ठराव संमत करण्यात आला .ही घटना महाराष्ट्राची मान खाली घालणारी असून हत्याकांड घडविणाऱ्या आरोपींना शासनाने द्रुतगतीने न्यायालयासमोर उभे करावे , अशी मागणी या ठरावाद्वारे करण्यात आली आहे .पिंपरी-चिंचवडच्या हद्दीतील प्रस्तावित विधानसभेच्या तिन्ही मतदारसंघांत राष्ट्रवादी कॉंग्रेसचे वर्चस्व असल्याचे महापालिका निवडणुकीतील निकालावरून स्पष्ट झाले आहे .मात्र ; 'राष्ट्रवादी'ला मिळालेल्या मतांच्या बेरजेपेक्षा कॉंग्रेस आणि भारतीय जनता पक्ष-शिवसेना युतीच्या मतांची बेरीज जास्त आहे .त्यामुळे आगामी दोन वर्षांत मतांची ही आघाडी टिकविण्यावर 'राष्ट्रवादी'ला लक्ष केंद्रित करावे लागणार आहे .शहराच्या हद्दीत भोसरी , चिंचवड आणि पिंपरी या तीन प्रस्तावित मतदारसंघांचा समावेश आहे .त्याचे प्रतिबिंब महापालिकेच्या आगामी पाच वर्षांच्या राजकारणात उमटणार आहे .महापालिका निवडणुकीच्या निमित्ताने तिन्ही मतदारसंघात शक्तिपरीक्षा करणे सोपे झाले आहे .सध्याचे चित्र पाहता 'राष्ट्रवादी'ला अनुकूल वातावरण आहे .त्यांनी कॉंग्रेस आणि भाजप-शिवसेना युतीला मतांच्या टक्केवारीत खूप मागे टाकले आहे .पालकमंत्री अजित पवार आणि ऊर्जामंत्री दिलीप वळसे-पाटील यांच्या नेतृत्वाखाली आगामी काळात नियोजन झाल्यास हा पक्ष मोठी मजल मारू शकतो , असे जाणकारांचे मत आहे .आमदार विलास लांडे यांच्या दृष्टीने भोसरी विधानसभा मतदारसंघातील निवडणूक प्रतिष्ठेची होती .विशेषतः त्यांनी याच भागावर लक्ष केंद्रित केले होते .या मतदारसंघात झालेल्या एकूण एक लाख ३४ हजार १५१ मतदानापैकी 'राष्ट्रवादी'ला ४६ हजार ८६४ , कॉंग्रेसला २४ हजार ८२० व युतीला २८ हजार २४५ मते मिळाली .या ठिकाणी 'राष्ट्रवादी'च्या खालोखाल युतीला मते मिळाली आहेत .कॉंग्रेस तिसऱ्या क्रमांकावर आहे .त्यामुळे 'राष्ट्रवादी'ची खरी स्पर्धा युतीशी राहणार असल्याचे संकेत मिळाले आहेत .चऱ्होली , दिघी , मोशी या ग्रामीण भागात विरोधकांना एकही जागा मिळाली नाही .मात्र , भोसरीगावात त्या तुलनेने ' राष्ट्रवादी ' आणि विरोधी पक्षांना समान मते मिळाली आहेत .समान जागाही आहेत .महापौर मंगला कदम यांचा वॉर्ड याच मतदारसंघात येतो .चिंचवड विधानसभा मतदारसंघात एक लाख ४६ हजार मतदान झाले .त्यापैकी 'राष्ट्रवादी'ला ५३ हजार १८६ मते मिळाली .त्याखालोखाल कॉंग्रेसला ३४ हजार ३५९ मते व युतीला २३ हजार ८६ मते मिळाली आहेत .'राष्ट्रवादी'चे शहराध्यक्ष आझमभाई पानसरे , आमदार लक्ष्मण जगताप यांच्यावर या मतदारसंघाची राजकीय गणिते अवलंबून आहेत .त्यामुळे या दोघांनीही परिश्रम घेऊन जास्तीत जास्त नगरसेवक निवडून आणण्याचा प्रयत्न केला .त्यात दोघांनाही चांगले यश मिळाले .कॉंग्रेसचे शहराध्यक्ष श्रीरंग बारणे यांनी कडवे आव्हान निर्माण करण्याचा प्रयत्न केला .मुख्यमंत्री विलासराव देशमुख यांच्या चिंचवड आणि आकुर्डीत सभा घेतल्या .त्याचा काहीसा फायदा त्यांना झाला .त्यामुळे या मतदारसंघात कॉंग्रेसची मतांची आकडेवारी युतीपेक्षा अधिक आहे .हा पक्ष दुसऱ्या क्रमांकावर राहिला आहे .पिंपरी विधानसभा मतदारसंघ राखीव आहे .या भागात कॉंग्रेसचे उपमहापौर गौतम चाबुकस्वार , माजी महापौर हनुमंत भोसले यांनी प्रतिष्ठा पणाला लावली होती .रिपब्लिकन पक्षाने स्वतंत्र निवडणूक लढविली ; परंतु त्यांना केवळ एका जागेवर यश मिळाले .या भागात 'राष्ट्रवादी'ने ४४ हजार ६७३ मते मिळविली .त्याखालोखाल कॉंग्रेसने ३३ हजार ५६२ मते मिळविली .दोन्ही पक्षांतील मतांचे अंतर सुमारे दहा हजार आहे .युतीला केवळ एकच जागा मिळाली आणि त्यांची एकूण मते १३ हजार ९७ आहेत .त्यामुळे या मतदारसंघात त्यांना खूप परिश्रम करावे लागतील , अशी चिन्हे आहेत .या ठिकाणी सत्तारूढ पक्षनेते योगेश बहल महत्त्वाची भूमिका बजावू शकतात .एकूणच , भावी काळात या तिन्ही मतदारसंघांवर वर्चस्व राखण्याचे 'राष्ट्रवादी'चे प्रयत्न असतील .त्यांनी कॉंग्रेस आणि युतीपुढे मोठे आव्हान निर्माण केले आहे .खैरलांजी हत्याकांडप्रकरणी माझा राजीनामा मागण्याऐवजी मुख्यमंत्र्यांचाच राजीनामा मागावा म्हणजे सगळेच मंत्री सरकारमधून बाहेर पडतील , अशी उपमुख्यमंत्री आर. आर. पाटील यांनी केलेली सूचना ' मूर्खपणाची ' आहे , असा भडिमार करीत मुंबई कॉंग्रेसचे अध्यक्ष गुरुदास कामत यांनी आबांविरुद्ध तोंडाचा पट्टा सुरूच ठेवला आहे .मी त्यांना कोणते गैरकाम सांगितले त्याचा भांडाफोड आबा का करत नाहीत , त्यांनी मौन का बाळगले आहे , अशी प्रश्‍नांची सरबत्ती करतानाच , आबांनी माझी बदनामी करणारे वाकडेतिकडे आरोप केले , तर मी स्वस्थ बसणार नाही .न्यायालयात मानहानीचा खटला दाखल कर¥न , असा इशाराही कामत यांनी दिला .महापालिका निवडणुकांच्या रणधुमाळीत गुरुदास कामत विरुद्ध आर. आर. पाटील असा सामना रंगला आहे .कामत यांनी आव्हान दिल्यानंतरही आबांनी त्या कामाचा अद्याप 'गौप्यस्फोट' न केल्याने कामत यांना आणखी बळ प्राप्त झाले आहे .यासंदर्भात आज सायंकाळी झालेल्या पत्रकार परिषदेत पत्रकारांनी छेडले असता ते म्हणाले , की मी आजवर कुठल्याही कॉंग्रेसच्या मंत्र्याकडे कसले काम घेऊन गेलो नाही .राष्ट्रवादीच्या मंत्र्यांकडे जाण्याचा तर प्रश्‍नच नाही .आजवरच्या ३४ वर्षांच्या सार्वजनिक आयुष्यात आपण कुणाकडे कसलेही गैरकाम घेऊन गेलो नाही .माझे चरित्र स्वच्छ असून , आजवर विरोधकांनी , अगदी शिवसेनेनेही कधी माझ्यावर अंगुलीनिर्देश केलेला नाही .त्यामुळेच आबांसारख्या राष्ट्रवादीतील एका सन्मान्य नेत्याने माझ्यावर आरोप केले , तेव्हा मी चकित झालो .मी कोणते काम त्यांना सांगितले , हे त्यांनी जाहीर करावे .गेल्या दोन दिवसांत आबांची भाषा बदलली आहे .काल जर ते माझ्याविरुद्ध वेडेवाकडे काही बोलले असते तर आज त्यांच्याविरुद्ध न्यायालयात मानहानीचा खटला दाखल करण्याची पूर्ण तयारी आपण केली होती , असे सांगून आता काही वृत्तपत्रांना आणि वृत्तवाहिन्यांना हाताशी धरून माझी बदनामी करण्याचा प्रयत्न त्यांनी चालविला असल्याचे मला समजले आहे .पक्षाचा अध्यक्ष म्हणून माझे काही चुकले तर जरूर टीका करा .तो प्रसिद्धीमाध्यमांचा अधिकारच आहे .परंतु नाहक कुणाच्या तरी सांगण्यावरून माझी बदनामी करणार असाल तर प्रसिद्धीमाध्यमांविरुद्धही आपण अब्रुनुकसानीचा खटला दाखल करू , असे कामत यांनी बजावले .आबांविरुद्ध मी अजिबात तलवार उपसलेली नाही .त्यामुळे ती म्यान करण्याचा प्रश्‍नच येत नाही , असे सांगून आबांच्याच पक्षातील त्यांचे काही मित्र आपणाला गोपनीय माहिती पुरवीत असल्याचे त्यांनी या वेळी सूचित केले .खैरलांजी प्रकरण व मालेगाव बॉम्बस्फोटाचा तपास सीबीआयकडे सोपविण्यात उपमुख्यमंत्री व गृहमंत्री आर. आर. पाटील यांनी तीन आठवडे वेळकाढूपणा केला .मुख्यमंत्री विलासराव देशमुख यांनी सांगितल्यानंतरही त्यांनी तीन आठवडे त्याबाबतच्या फाईलवर स्वाक्षरी केली नव्हती .त्यामुळे मुस्लिम समाजात काही रोष असेल तर त्याची किंमत राष्ट्रवादीला भोगावी लागेल , असा पुनरुच्चार त्यांनी केला .जर राष्ट्रवादीचे मंत्री मुख्यमंत्र्यांचे ऐकत नाहीत तर सरकारमध्ये का राहता , असे विचारले असता राष्ट्रवादीशी सत्तेमध्ये भागीदारी ही ' मजबुरी ' असल्याचे मत त्यांनी व्यक्त केले .आबांच्या हलगर्जीपणाच्या व वेळकाढूपणाच्या वर्तनाबद्दल आमची निश्‍चित नाराजी आहे .मात्र सरकारमधील अन्य कोणत्याही मंत्र्याबद्दल आमचे काही म्हणणे नाही .त्यामुळे मुख्यमंत्री किंवा अन्य मंत्र्यांचा राजीनामा मागण्याची गरजच काय , असा सवाल करून आबांनी याबाबत केलेली सूचना 'मूर्खपणा'ची आहे , असे कामत म्हणाले .पूनम महाजन यांचा समावेश मुंबईच्या पदाधिकाऱ्यांत होणार की प्रदेश पदाधिकाऱ्यांत त्यांची वर्णी लागणार , याबाबत भारतीय जनता पक्षात उत्सुकता आहे .याच आठवड्यात प्रदेश पदाधिकाऱ्यांची नावे घोषित झाल्यावर त्याबाबतचे चित्र स्पष्ट होणार आहे .पक्षाचे प्रदेशाध्यक्ष नितीन गडकरी हे राज्याच्या पदाधिकाऱ्यांची घोषणा याच आठवड्यात करतील , अशी अपेक्षा असून येत्या एक-दोन दिवसात यादीवर अखेरचा हात फिरवला जाईल , असे पक्षात मानले जात आहे .पक्षाच्या प्रदेश पदाधिकाऱ्यांपैकी तीस टक्के पदाधिकारी बदलले जातील , असा अंदाज पक्षात वर्तविला जात आहे .विधानसभेतील गटनेते गोपीनाथ मुंडे यांची राष्ट्रीय सरचिटणीसपदी नियुक्ती झाली आहे .त्यांच्याऐवजी गटनेतेपद एकनाथ खडसे यांच्याकडे जाणार आहे .मुंडे गुरुवारी ( ता. ८ ) गटनेतेपदाचा राजीनामा देत आहेत .त्याच दिवशी त्या पदावर खडसे यांची निवड होईल .खडसे हे विद्यमान कार्यकारी मंडळात सरचिटणीसपदी आहेत .त्यांचे ते पद रिक्त होत आहे .पाच उपाध्यक्षांपैकी किमान दोन उपाध्यक्ष बदलले जाण्याची शक्‍यता वर्तविली जात आहे .विद्यमान संघटनमंत्री रघुनाथ कुलकर्णी यांना वगळावे , अशी सूचना व मागणी यापूर्वीच झाल्याचे समजते .त्यांच्याऐवजी सध्या सहायक संघटन चिटणीस असणारे राजेंद्र फडके यांना बढती मिळण्याची शक्‍यता आहे .मुंबईतून प्रदेश पदाधिकारी म्हणून श्रीमती कांता नलावडे यांची वर्णी लावण्यात येणार असल्याचे सांगण्यात आले .विद्यमान चिटणीस अमर साबळे यांनाही बढती दिली जाण्याची शक्‍यता वर्तविली जात आहे .मधू चव्हाण यांच्यासोबत प्रवक्ते म्हणून विद्यमान आमदार पाशा पटेल यांची नियुक्ती केली जाण्याची शक्‍यता आहे .पाशा पटेल जसे शेतकरी संघटक आहेत ; तसेच ते उत्तम वक्ते असल्याने त्यांच्याकडे प्रवक्तेपद दिले जाईल , असे मानण्यात येते .नव्या कार्यकारी मंडळात दिवंगत नेते प्रमोद महाजन यांच्या कन्या पूनम महाजन यांना स्थान देण्याबाबत निश्‍चित निर्णय झालेला नाही .त्याचा उपयोग राज्यासाठी करावा की मुंबईसाठी , याबाबत निश्‍चित असे मत पक्षात बनलेले नाही .नुकत्याच झालेल्या महापालिका निवडणुकीत पूनम महाजन यांना प्रचारात उतरवण्यात आले होते .पूनम महाजन यांच्या नियुक्तीबाबत पक्षात मात्र उत्सुकता आहे .मुंबई विभागीय पदाधिकाऱ्यांची मुदत यापूर्वीच संपली असून मुंबई महापालिका निवडणुकीमुळे पक्षांतर्गत निवडणूक पुढे ढकलण्यात आली होती .आता ही निवडणूक प्रक्रिया या महिन्यात किंवा फार तर मार्च अखेरपर्यंत पुरी केली जाण्याची शक्‍यता आहे .प्रदेशचा आदेश येताच निवडणुका घेतल्या जातील , असे मुंबई विभागीय अध्यक्ष प्रकाश मेहता यांनी "सकाळ'शी बोलताना सांगितले .स्थानिक समित्या , प्रभाग समित्या , मंडळ समित्या आणि जिल्हा पदाधिकारी ; तसेच मुंबई विभागीय अध्यक्ष निवडणूक प्रक्रियेद्वारे निवडला जाणार आहे .रेल्वे गाड्यांसंदर्भात आवश्‍यक असलेली सर्व माहिती प्रवाशांना आता एकाच पुस्तिकेत मिळण्याची सोय पुणे विभागातर्फे करण्यात येत आहे .पुढील आठवड्यापासून पुणे स्थानकावरील प्रतीक्षालयांत या पुस्तिका आणि टेबल दिनदर्शिकेएवढ्या छोट्या आकाराचे वेळापत्रक प्रवाशांसाठी उपलब्ध असेल .प्रवाशाला स्थानकावर आल्यावर आपली गाडी कुठल्या फलाटावर लागणार आहे , गाडी नियोजित वेळेत आहे का येथपासून पुढच्या " कनेक्‍टिंग ' गाडीचे वेळापत्रक काय आहे , अशा अनेक प्रश्नांची उत्तरे हवी असतात .प्रवाशाला ही उत्तरे एकाच ठिकाणी सहजपणे मिळावीत , या उद्देशाने पुणे विभागाने पुस्तिकेची सोय केली आहे , अशी माहिती विभागीय रेल्वे व्यवस्थापक पी. के. सक्‍सेना यांनी "सकाळ'ला दिली .एखाद्या हॉटेलात गेल्यावर आपल्याला " मेनू कार्ड ' मिळते , त्याप्रमाणे प्रतीक्षालयात हे " मेनू कार्ड ' उपलब्ध असेल .यात कोणत्या कारणासाठी कोणाला दूरध्वनी करता येईल , याबाबतची मार्गदर्शिका आणि संपर्क क्रमांक असतील .त्याचप्रमाणे सहज हाताळता येईल , अशा आकारातील वेळापत्रकाची प्रतही उपलब्ध करून देण्यात येईल .मध्य रेल्वेच्या पुणे विभागातून धावणाऱ्या सर्व गाड्यांचे वेळापत्रक यात असेल .याशिवाय पुणे स्थानकावरील दोन्ही पादचारी पुलांवर ( एफओबी ) गाड्यांतील डब्यांची माहिती देणारी इलेक्‍ट्रॉनिक पट्टी सुरू करण्यात येत आहे .यामुळे प्रवाशांना आपला डबा कोठे आहे हे शोधण्यासाठी फलाटावर जाऊन धावपळ करावी लागणार नाही .ही व्यवस्था १५ एप्रिलपर्यंत कार्यान्वित होईल .पुणे विभागातील काही रेल्वे स्थानकांचे नूतनीकरणही सुरू असल्याचे श्री. सक्‍सेना यांनी नमूद केले .ते म्हणाले , "" कोल्हापूर , मिरज , सांगली आणि सातारा ही स्थानके आदर्श स्थानके म्हणून विकसित करण्यात येत आहेत .येथील सर्व मूलभूत सुविधांचे नूतनीकरण करण्यात आले असून , त्यासाठी प्रत्येकी ३० ते ४५ लाख रुपये खर्च करण्यात आला आहे .पुणे स्थानकाचीही डागडुजी सुरू आहे .'' सलग चौथ्या रेल्वे अर्थसंकल्पात भाडेवाढ न करता रेल्वे प्रवाशांना खूष करण्याचा रेल्वेमंत्री लालूप्रसाद यादव यांचा विचार आहे .वरिष्ठ वर्गांच्या वातानुकूलित डब्यांच्या आणि मालवाहतुकीच्या भाड्यात घट होण्याची शक्‍यता आहे .त्याचबरोबर यंदाही आणखी नवे " वातानुकूलित गरीब रथ ' सुरू करण्याचा आणि रेल्वे स्थानकांच्या आधुनिकीकरणासाठी खासगी क्षेत्राला आणखी वाव देण्याचा लालूप्रसाद यांचा प्रयत्न राहील , असा अंदाज आहे ." रेल्वे प्रवाशांकडून मिळणाऱ्या महसुलाचे प्रमाण प्रचंड वाढले असताना , तिकीटदर वाढविण्याचा विचार करता येणार नाही , ' असे रेल्वे खात्यातील एका अधिकाऱ्याने सांगितले .रेल्वे भाडेवाढ न करता , रेल्वेगाड्यांची व्याप्ती आणि क्षमता वाढविण्याचे यशस्वी तंत्र लालूप्रसाद वापरतील , असे अधिकाऱ्यांना वाटते .महसुलात झालेली वाढ आणि आंतरराष्ट्रीय बाजारात इंधनाच्या घटलेल्या किमती , यामुळे यंदा पहिल्या आणि दुसऱ्या वातानुकूलित श्रेणीचे भाडे कमी करण्याचा निर्णय लालूप्रसाद घेण्याची शक्‍यता आहे .गेल्या वर्षी भाड्यात अशीच घट झाली होती , असे रेल्वे खात्यातील सूत्रांनी सांगितले .गेल्या वर्षी सुरू करण्यात आलेले " गरीब रथ ' अतिशय यशस्वी ठरल्याचे लालूप्रसाद यांनी वेळोवेळी नमूद केले आहे .त्यामुळे यंदाही काही नव्या "गरीब रथां'ची घोषणा अपेक्षित आहे .घोषणा झालेले दिल्ली-मुंबई आणि दिल्ली-चेन्नई हे " गरीब रथ ' ३१ मार्चपर्यंत सुरू होणे अपेक्षित आहे .रेल्वेच्या आधुनिकीकरणासाठी येत्या पाच वर्षांत तीन लाख कोटी रुपयांची गुंतवणूक होणार असून , त्यातील ४० टक्के वाटा खासगी-सार्वजनिक सहकार्यातून येणार आहे , असे लालूप्रसाद यांनी नुकतेच एका कार्यक्रमात सांगितले होते .रेल्वेच्या मालवाहतुकीतही खासगी क्षेत्राला वाटा देण्याचा त्यांचा प्रयत्न असेल .संपूर्ण आसाम ज्या संघटनेच्या हिंसाचारामुळे होरपळून निघाला आणि राष्ट्रीय क्रीडा स्पर्धेवरील बहिष्कार मागे घ्यावा म्हणून खुद्द आसाम सरकारनेच ज्या संघटनेला दहा कोटी रुपयांची " ऑफर ' दिल्याची चर्चा आहे , त्या " उल्फा ' या अतिरेकी संघटनेच्या अतिरेक्‍यासह तब्बल दहा तास प्रवास करण्याची वेळ आल्याने गुवाहाटीला पोचण्यापूर्वीच "उल्फा"च्या दहशतीची धग अनुभवायला मिळाली .ती देखील वातानुकूलित डब्यामध्ये ! गुवाहाटीला जाण्यासाठी प्रस्तुत प्रतिनिधी सरायघाट एक्‍स्प्रेसच्या वातानुकूलित बोगीमधून प्रवास करीत होता .त्याच बोगीमध्ये दाढी आणि केस वाढलेली एक व्यक्ती ; तसेच बारा ते पंधरा बंदूकधारी पोलिसांचा ताफा चढला .एखादा चोर किंवा दरोडेखोर असावा , अशी शक्‍यता सर्वांनाच वाटत होती .मात्र , पोलिसांच्या पहाऱ्यामध्ये ज्या व्यक्तीला नेण्यात येत होते , तो "उल्फा'चा अतिरेकी असल्याचे समजले आणि सर्वांच्याच भुवया उंचावल्या .बोगी वातानुकूलित असूनही सर्वांनाचा घाम फुटण्याची वेळ आली होती .संबंधित अतिरेक्‍याला कोलकता येथे पकडले होते व त्याला न्यू जलपायगुडी येथे न्यायालयीन कारवाईसाठी नेण्यात येत होते .सामान्य डब्यामधून नेले तर हा कोण आहे , त्याला का पकडले आहे , कोठे नेण्यात येणार आहे , असे असंख्य प्रश्‍न उपस्थित होऊ शकतात .त्यामुळे अधिक लोकांपर्यंत ही माहिती पोचू नये , म्हणून त्याला वातानुकूलित बोगीमधून नेण्यात येत असल्याचे अतिरेक्‍याबरोबरच्या पोलिस अधिकाऱ्याने सांगितले .त्याचे नाव सांगण्यास मात्र , अधिकाऱ्याने स्पष्टपणे नकार दिला .वातानुकूलित बोगीच्या दोन्ही बाजूला दारांमध्ये बंदूकधारी पोलिस आणि दोन बोगींमधील जागेमध्येही पोलिस असल्याने बोगीला पोलिसांच्या गाडीचेच स्वरूप आल्यासारखे वाटत होते .अतिरेक्‍याला नैसर्गिक विधीसाठी नेण्यात आले , तेव्हाही पोलिसांनी आधी आत जाऊन सर्व काही ठीक असल्याची खात्री केली .त्यानंतरच त्याला आत पाठविण्यात आले .दोन मिनिटांचाही कालावधी झाला नसेल ; पण तो आतच असल्याची खात्री करुन घेण्यासाठी पोलिसांची दारावर टकटक सुरू होती ; पण पोलिसांच्या सुदैवाने काहीही विपरीत घडले नाही .पोलिसांनी सांगूनही विचारणा करूनही उल्फाच्या त्या अतिरेक्‍याने अन्नाला स्पर्श केला नाही .तो फारसा कोणाशी बोलतही नव्हता .पोलिसच त्याची विचारपूस करीत होते .त्यांनाही तो जेवढ्यास तेवढे उत्तर देत होता .अखेरीस रात्री दोननंतर न्यूजलपायगुडी स्थानक आले आणि अतिरेक्‍यासह पोलिसांचा बंदोबस्त बोगीतून खाली उतरला .त्यानंतरचा प्रवास अगदी निर्धास्तपणे झोपून झाला .गुवाहाटीमध्ये आल्यानंतरही उल्फाच्या अतिरेकी कारवायांची धग किती असू शकते , याचा अंदाज पोलिस बंदोबस्तावरून येत होता .मात्र , रेल्वेच्या बोगीमध्ये आलेला अनुभव त्यापेक्षाही बोलका होता .राज्यात निर्माण झालेल्या भीषण वीजटंचाईचा दणका उद्योगांना बसणार आहे .विजेअभावी उद्योगांना सध्याच्या साप्ताहिक सुटीशिवाय आणखी एक दिवस सुटी वाढविण्याचा निर्णय "महावितरण'ने घेतला आहे .राज्यातील मुंबई आणि पुणे वगळता सर्व उद्योग आणि सुमारे दोन लाख लघुउद्योगांना या निर्णयाचा फटका बसणार आहे .पुणे जिल्ह्याच्या ग्रामीण भागात गुरुवारबरोबरच बुधवारीही ही सुटी ( स्टॅगर्ड हॉलिडे ) देण्याचे ठरविण्यात आले आहे .याबरोबरच अक्षय प्रकाश योजना लागू करण्यात आलेल्या गावांमधील भारनियमन आणखी एका तासाने वाढविण्याचा निर्णय घेण्यात आला आहे .गेल्या काही दिवसांमध्ये राज्यात विजेची मागणी वाढल्यामुळे मोठ्या प्रमाणावर टंचाई निर्माण झाली आहे .सध्या राज्यातील मागणी १४ हजार ७०० मेगावॉटपर्यंत पोचली आहे ; मात्र या तुलनेत राज्यात ९ ते १० हजार मेगावॉट इतकीच वीज उपलब्ध आहे .त्यामुळे ही तूट ५ हजार ७०० मेगावॉटपर्यंत पोचली आहे .त्या पार्श्‍वभूमीवर ग्रामीण भागातील भारनियमन दोन तासांनी वाढविण्याचा निर्णय यापूर्वीच घेण्यात आला होता .तरीही यंत्रणेवरील ताण कमी झालेला नाही .ही तूट वाढल्याने विद्युत यंत्रणा बंद पडण्याचा धोका निर्माण झाला आहे .त्यामुळे भार प्रेषण केंद्राच्या ( लोड डिस्पॅच सेंटर ) आदेशानुसार उद्योगांना सध्याच्या सुटीव्यतिरिक्त आणखी एक दिवस सुटी देण्याचा निर्णय "महावितरण'ने घेतला आहे .हा निर्णय तातडीने लागू करण्यात आला आहे .हा नवा सुटीचा दिवस सध्याच्या सुटीच्या आदल्या किंवा पुढील दिवशी लागू राहणार आहे .त्यानुसार पुणे जिल्ह्यातील उद्योग बुधवारी बंद ठेवण्याचा निर्णय घेण्यात आला आहे .भार प्रेषण केंद्राच्या सूचना पाळणे "महावितरण'वर बंधनकारक असून , त्याची अंमलबजावणी न केल्यास "महावितरण'ला पाच लाखांपर्यंत दंड होऊ शकतो .त्यामुळे हा निर्णय घेण्यात आला आहे .यामुळे राज्यात पूर्वघोषित वेळेशिवाय अतिरिक्त भारनियमन आटोक्‍यात आणण्यास मदत होणार असून , परिस्थितीत सुधारणा झाल्यावर हे वाढीव भारनियमन रद्द करण्यात येईल , असे "महावितरण'चे उपमुख्य जनसंपर्क अधिकारी डॉ. अरविंद नेरकर यांनी कळविले आहे .पुणे परिसर भारनियमन मुक्त करण्यात आल्यामुळे पुणे , पिंपरी-चिंचवड , भोसरी या परिसरात हा निर्णय लागू होणार नाही ; मात्र जिल्ह्यातील तळेगाव , चाकण , रांजणगाव आदी प्रमुख औद्योगिक वसाहतींसह हजारो लघुउद्योगांना याचा मोठा फटका बसणार आहे .तसेच अक्षय प्रकाश योजना लागू असलेल्या जिल्ह्यातील साडेचारशे गावांमध्ये एका तासाने भारनियमन वाढणार आहे .रस्त्यावर क्रिकेट खेळणाऱ्या मुलांचा कल्ला सुरू आहे .कोणीतरी बॅटमन सिक्‍सर उचलतो आणि पाठोपाठ खिडकीची काच खळकन्‌ फुटल्याचा आवाज ! क्षणार्धात दोन्ही टीमचे खेळाडू गायब होतात आणि आता रस्त्यावर शिव्यांची लाखोली वाहणारा एकच माणूस दिसतो .ज्याच्या खिडकीची काच फुटलेली असते तो... ! असेच प्रसंग कमी-अधिक फरकाने आपल्या आजूबाजूला घडत असतात .त्यांना तोंड द्यावे लागते ते या मुलांच्या पालकांना ! कोणाचे नुकसान होऊ नये , कोणाला त्रास होऊ नये , हे मान्य ; परंतु या मुलांची व्यथा कोण समजून घेणार ?तक्रार करणारे बहुतेक जण , ज्यांची मुले आता मोठी आहेत असेच किंवा रस्त्याच्या कडेला ज्यांची दुकाने आहेत , असेच असतात .ही मंडळी आपणही कधी लहान होतो आणि असेच वेळी-अवेळी , अंगणात , रस्त्यावर खेळून कोणाला तरी त्रास दिला होता , हे सोयीस्कररीत्या विसरतात .त्या दिवशी रविवारचा सुटीचा दिवस होता .ऐन दुपारी मुलांचा क्रिकेटचा खेळ रंगात आला असता एका आजोबांचे पित्त खवळले आणि त्यांनी संतापाच्या भरात बाहेर येऊन मुलांची बॅट तोडली .प्रसंग बाका होता आणि पालकांकडे तक्रार येणे स्वाभाविक होते .आजोबांचा रक्तदाब विचारात घेऊन मी मुलांची समजूत काढली .आजोबांना विचारले , की मुलांनी केव्हा खेळावे असे तुम्हाला वाटते ?त्यांनी , " दुपारी खेळू नये , ' एवढेच सांगितले .मी त्यांना इतरांनी मुलांना सुचविलेल्या वेळा सांगितल्या .त्या सर्वांचा विचार करायचा झाला , तर मुलांनी खेळूच नये असा निष्कर्ष येत होता .मुलांनी आजोबांच्या कृतीला उत्तर म्हणून अफलातून युक्ती लढवली .ही घटना " मुन्नाभाई ' चित्रपट येण्याच्या दोन वर्षे आधीची आहे .आजोबांनी तोडलेल्या बॅटला पुष्पहार घालून मुलांनी श्रद्धांजलीचा बोर्ड लिहिला आणि त्या शेजारी कोणत्या वेळी मुलांनी खेळू नये अशा सूचना करणारी दिवसभराची यादी लिहिली .मुलांची व्यथा मांडण्याची ही युक्ती आमच्या मंडई परिसरात अनेक दिवस चर्चेचा विषय झाली होती .रस्त्यावरील खेळाने वैतागलेले एक गृहस्थ एकदा तावातावाने आले .तुमच्या मुलाने गाडीची काच फोडली , अशी त्यांची तक्रार होती .सगळ्या मुलांना मी बोलावून घेतले आणि त्या गृहस्थांच्या गाडीच्या फुटलेल्या काचेची जबाबदारी घेण्यास सांगितले .मुलांचे पालक एकत्र आले आणि चौकशी सुरू झाली .गाडी पार्किंगचा नियम तोडून चुकीच्या जागी उभी असल्याचे व गाडीच्या विम्याचेसुद्धा नूतनीकरण केले नसल्याचे उघडकीस आले .मुलांना वळण लावण्यासाठी आक्रमक असलेले हे गृहस्थ आता मात्र वरमले , तरीही सर्व पालकांनी त्यांना थोडी वर्गणी काढून भरपाई दिली .मुलांनी मैदानावरच खेळावे असे एका काकूंचे मत होते .त्यांना आम्ही सांगितले , तुम्ही मैदान दाखवा , आपण सगळ्या मुलांना तेथे घेऊन जाऊ .जवळचेच एक मैदान आता पॉलिथीन ट्रॅक झाल्याने सामान्यांसाठी बंद होते .दुसऱ्या एका भव्य मैदानात फक्त त्याच शिक्षण संस्थेच्या सभासदांना प्रवेश होता .निर्बंध नसलेल्या एका मैदानावर आम्ही सर्व मुलांना काकूंसमवेत घेऊन गेलो तेव्हा तेथे स्टंप ठोकायलासुद्धा जागा नसल्याचे लक्षात आले .त्या काकूंनी पुन्हा कधीही तक्रार केली नाही .संगणक युगात मैदानी खेळांचे प्रमाण कमी होत आहे , ही ओरड ऐकू येते .अनेक ठिकाणची आरक्षित मैदाने बांधकाम व्यावसायिकांनी घशात घातली आहेत .शिक्षण संस्थांची मैदाने संकुचित होत आहेत .वाडा संस्कृतीबरोबर अंगणे लोप पावली .खेळ संस्कृतीवर अतिक्रमण वाढत असताना , केवळ पोरांचे रस्त्यावरील खेळ लक्ष्य करणे हा निव्वळ पोरखेळ आहे .अशा खेळातून कोणाचेही नुकसान होऊ नये , इतपत पथ्य पाळणे पुरेसे आहे .माझा मुलगा खेळण्याच्या वयातील आहे .पालक म्हणून मुलांना समजून घेताना खेळण्यातून उद्‌भवणारे संघर्ष टाळणे ही मोठी कसोटी असते .मुले मोठी होतात ; मात्र कटू आठवणींचे व्रण मनावर कायमचे ठसतात .इंग्लंडमधील "बिग ब्रदर शो'मध्ये कोट्यवधी रुपये मिळविताना भारतीयांची सहानुभूतीही मिळविणारी अभिनेत्री शिल्पा शेट्टी आपल्या कंपनीतील कामगारांना चक्क वेठबिगारासारखे राबवित आहे .इंग्लंडमधील तिच्या या गौरवानंतर प्रत्येक भारतीयाला आपलाच सत्कार झाल्यासारखे वाटले ; पण या कंपनीतील कामगारांना याचा अजिबात आनंद झाला नाही .तिच्या कंपनीत महिलांना कमी पगार दिला जात असल्याचेही उघड झाले आहे .तिच्या कंपनीत कामगारांचे शोषण सुरू आहे .या प्रकरणी शिल्पा शेट्टी व तिच्या आई-वडिलांच्या विरोधात ठाणे कामगार आयुक्तालयाच्या वतीने उल्हासनगर न्यायालयात दावा दाखल झाला आहे .या विषयी १७ एप्रिलला सुनावणी होणार आहे , अशी माहिती सहायक कामगार आयुक्त दिलीपकुमार पवार यांनी दिली .अंबरनाथच्या आनंदनगर औद्योगिक वसाहतीमध्ये एक्‍सो क्‍लोजर्स प्रायव्हेट लिमिटेड ही कंपनी आहे .या कंपनीत औषधाच्या बाटल्यांच्या झाकणांचे उत्पादन केले जाते .या कंपनीत शिल्पा शेट्टी , तिचे वडील ¢¸ࡀरेंद्र शेट्टी व आई सुनंदा शेट्टी अशी तिघांची भागीदारी आहे .या कंपनीत दहा महिला व सहा पुरुष असे एकूण १६ कामगार आहेत .२४ जुलै २००६ रोजी सहायक कामगार आयुक्त दिलीपकुमार यांनी त्यांच्या पथकासह पाहणी केली तेव्हा कंपनीतील कामगारांना हजेरीपत्रक दिलेले नसल्याचे पाहून त्यांना धक्काच बसला .त्यांच्या उपस्थितीची नोंदणीही कुठे केलेली दिसली नाही .त्यांना पगाराची पावती दिली जात नाही .तसेच किमान वेतन कायद्यानुसार वेतन दिले जात नाही .समान कामासाठी समान वेतन देणे आवश्‍यक असताना महिलांना पुरुषांपेक्षा कमी वेतन दिले जाते , हे पाहून हे अधिकारी चकीत झाले .त्यांनी कंपनीच्या व्यवस्थापनाला " कारणे दाखवा ' नोटीस बजावली .या नोटिशीचे उत्तर मुदतीत देण्याची तसदीही या बेमूर्वतखोर कंपनीने घेतली नाही .त्यानंतर कंपनीविरुद्ध न्यायालयात खटला का दाखल करू नये , अशा आशयाची दुसरी नोटीस बजावण्यात आली .त्याचीही दखल कंपनीने घेतली नाही .सहा महिन्यांपेक्षा जास्त कालावधी देऊनही कंपनीने आपली बाजू स्पष्ट केली नाही .अखेर कंपनीच्या विरोधात खटला दाखल करण्याचा प्रस्ताव कामगार आयुक्त राजा घोडेस्वार यांच्याकडे सादर झाला .त्यांनी मंजुरी दिल्यावर उल्हासनगर न्यायालयात २४ जानेवारीला खटला दाखल झाला .१७ एप्रिलला याविषयी सुनावणी होणार आहे .इंग्लंडमध्ये झालेल्या " बिग ब्रदर शो'मधून कोट्यवधी रुपयांची कमाई झाल्यावर विविध करारांतून ४५ कोटी मिळविणारी शिल्पा शेट्टी कामगारांना किमान वेतनही देत नाही , ही बाब या प्रकरणामुळे समोर आली आहे .परदेशातील कार्यक्रमात वर्णद्वेषी वागणूक मिळाल्यावर ती ढसाढसा रडली होती ; मात्र तिच्याच कंपनीत काम करणाऱ्या तिच्या कामगारांचे अश्रू तिला दिसत नाहीत , याबद्दल संताप व्यक्त होत आहे .पत्रकारांना भेट नाकारली या पार्श्‍वभूमीवर पत्रकारांनी तिच्या कंपनीत काम करणाऱ्या कामगारांची भेट घेण्याचा प्रयत्न केला असता सुरक्षा रक्षकाने पत्रकारांना कंपनीच्या आत येण्यास मज्जाव केला व भेट घेऊ दिली नाही .महापालिका निवडणुकीत कॉंग्रेसला पराभवाला सामोरे जावे लागल्यानंतर दिल्लीवरून परत आलेले मुंबई कॉंग्रेस अध्यक्ष गुरुदास कामत राजीनामा देणार या चर्चेने पदाधिकाऱ्यांनी मुंबई कॉंग्रेसच्या कार्यालयासमोर मोठ्या प्रमाणात गर्दी केली होती ; मात्र अद्याप पक्षश्रेष्ठींनी राजीनामा मागितलेला नसल्याने तो दिलेला नसल्याचे स्पष्टीकरण त्यांनी केल्यानंतर कार्यालयासमोर झालेली गर्दी हळूहळू पांगू लागली .कॉंग्रेसच्या नवनिर्वाचित नगरसेवकांचे अभिनंदन करण्याबरोबरच महापालिकेत कामकाजाच्या पद्धतीबाबत कामत यांनी नगरसेवकांना या वेळी बैठकीत मार्गदर्शन केले .या बैठकीसाठी मुंबई कॉंग्रेसचे पदाधिकारी उपस्थित होते .पालिका निवडणुकीतील पराभवानंतर कामत मार्गदर्शन करतील , असे अपेक्षित असल्याने कार्यकर्त्यांनी गर्दी केली होती ; मात्र भाषणबाजीचा प्रपंच न करता त्यांनी कार्यकर्त्यांकडून लेखी निवेदन घेणेच पसंत केले .कॉंग्रेसला मुंबई महापालिकेत सत्ता मिळाली नसली तरी २००२ पेक्षा या निवडणुकीत कॉंग्रेसचे दहा नगरसेवक जास्त निवडून आले आहेत .नवीन नगरसेवकांसाठी पालिकेचे नवीन सभागृह सुरू होण्यापूर्वीच दोन दिवसांचे शिबिर घेतले जाणार असल्याचेही कामत यांनी सांगितले .तसेच कॉंग्रेसच्या पराभूत झालेल्या १५६ उमेदवारांकडून पराभवाची कारणमीमांसा मागविण्यात आली असल्याचेही त्यांनी सांगितले .पराभूत उमेदवाराकडून यापूर्वी कॉंग्रेसने अहवाल मागितला असल्याचेही त्यांनी लगेचच स्पष्ट केले .कॉंग्रेसच्या अध्यक्षा सोनिया गांधींची भेट झाली नसली तरी पुढच्या आठवड्यात त्यांना भेटायला पुन्हा जाणार असल्याचे कामत यांनी सांगितले .मात्र मुंबईतील पालिका निवडणुकीचा अहवाल कॉंग्रेसच्या प्रभारी सरचिटणीस मार्गारेट अल्वा यांना दिला असून त्यांच्याबरोबर याविषयी दोन तास चर्चादेखील केल्याचे त्यांनी सांगितले .महसूल मंत्री नारायण राणे या बैठकीला येणार का , याविषयी कार्यकर्त्यांमध्ये आणि पत्रकारांमध्येही उत्सुकता होती ; मात्र मालवणला आंगणेवाडीच्या जत्रेसाठी गेले असल्याने ते आलेले नसल्याचे गुरुदास कामत यांनीच सांगितले .राणे यांनी नगरसेवकांची ही बैठक एक दिवस अगोदर घ्यावी , असे सुचवले होते ; मात्र बैठकीचा कार्यक्रम पूर्वीच ठरलेला असल्याने ती अगोदर घेणे शक्‍य नव्हते , असे कामत यांनी सांगितले .दोन अपक्ष नगरसेवकांनी कॉंग्रेसला पाठिंबा दिल्याने कॉंग्रेसच्या नगरसेवकांची संख्या ७३ झाली आहे .प्रभाग क्रमांक १३० मधून निवडून आलेल्या अपक्ष नगरसेविका अंजूम फातिमा असलम आणि प्रभाग क्रमांक १३५चे नगरसेवक शेख मोहम्मद फारूख यांनी कॉंग्रेसला पाठिंबा दिला आहे .भारतातील मोबाईल फोनधारकांचे हॅण्डसेट चोरीमुळे किंवा ते विसरल्याने दरवर्षी पाचशे कोटी रुपयांचा तोटा होत असल्याची माहिती सॅमसंग टेलेकम्युनिकेशन्सचे व्यवस्थापकीय संचालक एच. सी. रुय यांनी दिली आहे .सरकारने हे नुकसान टाळण्यासाठी पुढाकार घेण्याचे आवाहन त्यांनी केले आहे .भारतात मोबाईलधारकांची संख्या झपाट्याने वाढत असताना हॅण्डसेट चोरण्याचे प्रमाणही वाढत चालले आहे .त्यामुळे सर्वसामान्य ग्राहकांना दरवर्षाला पाचशे कोटी रुपयांचा फटका बसत चालला आहे .मोबाईलचे क्‍लोनिंग टाळण्यासाठी भारतात पुरसे सक्षम कायदे नसल्याने हा मुद्दा कंपनी तसेच इंडियन सेल्युलर असोसिएशन केंद्रीय गृहमंत्रालयाकडे उपस्थित करणार आहे .इंटरनॅशनल मोबाईल इक्विपमेंट आयडेन्टी क्रमांकाद्वारे चोरीस गेलेला मोबाईल कोठे कार्यरत आहे , हे शोधून काढता येते .मात्र या क्रमांकाच्या क्‍लोनिंगमुळे पोलिसांना हॅण्डसेट शोधून काढणे अवघड जात असल्याचे त्यांनी निर्दशनास आणले .महाराष्ट्रात नुकत्याच झालेल्या महानगरपालिका निवडणुकीत कॉंग्रेस पक्षाला आलेले अपयश आणि त्यामुळे खुर्चीला निर्माण झालेला धोका टाळण्यासाठी मुख्यमंत्री विलासराव देशमुख यांनी कर्नाटकातील काडू सिद्धेश्‍वर मठाला भेट देऊन होमहवन केले .तेथे त्यांनी देव-देवतांची आराधना केली .या वेळी त्यांच्यासोबत राज्यपाल एस. एम. कृष्णा यांनीही , आपल्याला कर्नाटकातील सक्रिय राजकारणात संधी मिळावी , यासाठी साकडे घातल्याचे समजते .तुमकूर जिल्ह्यातील तिप्तूर तालुक्‍यातील नोणवीनकेरे येथील काडू सिद्धेश्‍वर मठाला या दोघा बड्या नेत्यांनी भेट दिली .तेथील मठात श्री करीबसव देशीकेंद्र स्वामीजी व शिवयोगीश्‍वर स्वामीजी यांच्या उपस्थितीत होमहवनाचा धार्मिक विधी त्यांनी केला .चार तास चाललेल्या या होमहवनानंतर मठातर्फे आयोजित धार्मिक कार्यक्रमातही मुख्यमंत्री देशमुख आणि राज्यपाल कृष्णा यांनी भाग घेतला .नंतर दुपारी पूर्णाहुती दिल्यानंतर जेवण करून ते परतले .राज्यपाल कृष्णा यांनी मठात येण्यापूर्वी नोणवीनकेरेजवळील बुटडेघड्ड येथील प्रसिद्ध ज्योतिषी नागराज शास्त्री यांना भेटून आपले भविष्य जाणून घेतल्याचेही समजते .त्यानंतर त्यांनी मठात जाऊन धार्मिक कार्यात भाग घेतला .गेल्या वर्षी कर्नाटकात सत्ताबदल होण्यापूर्वी मुख्यमंत्री एच. डी. कुमारस्वामी यांनीही नागराज शास्त्री यांना भेटून काडू सिद्धेश्‍वर मठात होमहवन केले होते .हा होम केल्यानंतर केवळ आठवड्यातच कुमारस्वामी मुख्यमंत्री झाले .त्यामुळे मुख्यमंत्री देशमुख आणि राज्यपाल कृष्णा यांनी मठाला दिलेल्या भेटीबद्दल राजधानी बंगळूरमध्ये चर्चा सुरू आहे .महाराष्ट्रातील महानगरपालिकांच्या निवडणुकीत कॉंग्रेसला सर्वच पक्षांनी शह दिला .त्याला मुख्यमंत्री विलासराव देशमुख यांची कार्यशैली कारणीभूत असल्याचा कांगावा कॉंग्रेसमधील एक गट करत आहे .त्यांनी " देशमुख हटाओ ' हा एककलमी छुपा कार्यक्रम सुरू केल्याचे समजते .त्यामुळेच आपले प्रिय शिष्य आणि मित्र ( विलासराव ) संकटात सापडल्याची माहिती राज्यपाल कृष्णा यांना मिळाल्यानंतर त्यांनी आता विलासरावांची खुर्ची वाचविण्यासाठी मोहीमच हाती घेतली आहे .कृष्णा यांचे कर्नाटकातील आणखी एक शिष्य , माजी मंत्री आणि विद्यमान आमदार डी. के. शिवकुमार यांच्या पुढाकाराने " देशमुख खुर्ची बचाओ ' या होमहवन कार्यक्रमाचे आयोजन केले होते .हा कार्यक्रम अत्यंत गुप्त ठेवण्यात आला .माध्यमांच्या कोणत्याही प्रतिनिधीला मठात सोडले नाही .होमहवन झाल्यानंतर मठातर्फे आयोजित सामूहिक विवाह कार्यक्रमात त्या दोघांनी भाग घेतला .या कार्यक्रमात बोलताना कृष्णा म्हणाले , "" कन्नडचा संपर्क तुटून आता दोन वर्षे झाली आहेत .त्यामुळे बोलताना चुकल्यास माफ करा .'' मुख्यमंत्री देशमुख यांनी साऱ्या कन्नड लोकांसमोर मराठीतून भाषण करून " , ' असा शेवट केला ! मुलाने सांभाळ करण्यास नकार दिल्याने आत्महत्या , दारूच्या व्यसनातून आत्मघात , घरगुती वाद आणि आजारपणाला कंटाळून जीव दिला , अशी विविध कारणे शोधून शेतकऱ्यांच्या आत्महत्यांच्या प्रकरणांची वासलात लावीत आत्महत्या केलेल्या सात शेतकऱ्यांच्या कुटुंबीयांना शासकीय मदत नाकारण्यात आली आहे .जिल्ह्यातील आत्महत्या केलेल्या शेतकऱ्यांच्या कुटुंबीयांना मदत मंजूर करण्याकरिता नेमलेल्या शासकीय समितीचा हा अहवाल आहे .जानेवारी महिन्यात जिल्ह्यातील शेतकऱ्यांच्या आत्महत्यांच्या कारणांचा या समितीने " शोध ' घेतला .या शोधात आठपैकी एकाच शेतकऱ्याच्या आत्महत्येचे प्रकरण मदतीकरिता पात्र ठरविण्यात आले , तर इतर सात प्रकरणे मदतीकरिता अपात्र घोषित करण्यात आली आहे .या समितीने समुद्रपूर तालुक्‍यातील कुरला गावातील शेतकरी हनुमान राऊत ( वय ३६ ) यांच्या आत्महत्येलाच मदतीकरिता पात्र ठरविले आहे .इतर सातपैकी पाच प्रकरणे नाकारताना समितीने पुढे केलेली कारणे शेतकरी कुटुंबांच्या फरफटीचे वास्तव सांगणारीच आहेत .सचिन पुरुषोत्तम उमाटे ( वय २१ ) रा. घोराड , या शेतकऱ्याने २१ जानेवारी २००७ला आत्महत्या केली .त्यांच्या घरी शेती आहे .त्यांच्या कुटुंबातील सदस्य म्हणतात , कर्जामुळेच सचिन उमाटे यांनी आत्महत्या केली .समिती म्हणते , तो आजारी होता आणि त्याला नोकरीही होती .ते कोणत्या नोकरीवर होते , याचा मात्र खुलासा होऊ शकला नाही .शेगाव ( कुंड ) येथील कमलाबाई राऊत ( वय ८० ) यांनी २१ जानेवारीला आत्महत्या केली .समितीच्या मते , कमलाबाई वृद्धापकाळामुळे आणि मुले सांभाळ करण्यास तयार नसल्यामुळे नैराश्‍यापोटी त्यांनी आत्महत्या केली .घरातील अठराविश्‍वे दारिद्य्र , नापिकी आणि कर्जाच्या ओझ्यामुळे त्या त्रस्त झाल्या होत्या , असे त्यांच्या कुटुंबीयांचे म्हणणे आहे .समितीने मात्र या बाबी गौण ठरवून आपला कौल दिला .त्यामुळे हे शेतकरी कुटुंब मदतीपासून वंचित झाले .जंगलापूर येथील शेतकरी संजय देवराव वैद्य ( वय ३० ) यांनी २५ जानेवारीला आत्महत्या केली .या अविवाहित शेतकऱ्याने आत्महत्या केली ; पण ती दारूच्या व्यसनामुळे , असा समितीचा निष्कर्ष आहे .कोटंबा येथील शेतकरी गणेश कृष्णराव पोहाणे ( वय ३१ ) यांनी २४ जानेवारीला आत्महत्या केली .त्यांच्या नावे तीन हेक्‍टर २९ आर शेती होती .३० हजार रुपयांचे कर्जही त्यांना फेडायचे होते .समितीने त्यांच्या कुटुंबीयांना मदत नाकारताना गणेश पोहाणे हे आजारी होते , ते मनोरुग्ण होते , अशी आत्महत्येची कारणे असल्याचे नमूद केले आहे .ते कर्जामुळे आणि सध्याच्या परिस्थितीमुळे मनोरुग्ण झाल्याचे मानायला समिती तयार नाही .वायगाव ( निपाणी ) येथील शेतकरी रवींद्र तुकाराम पाझारे ( वय ४० ) यांनी ३१ जानेवारीला आत्महत्या केली .त्यांच्याकडे दोन हेक्‍टर ९१ आर जमीन होती .त्यांच्यावर कर्जही होते .मात्र त्यांना शिक्षकाची नोकरी होती , तसेच त्यांनी घरगुती कारणामुळे आत्महत्या केल्याचे अहवालात म्हटले आहे .समितीने ही पाच प्रकरणे नाकारताना पुढे केलेली कारणे खोटी असल्याचे आत्महत्या केलेल्या शेतकऱ्यांच्या कुटुंबीयांचे म्हणणे आहे .घरातील कर्ता पुरुष गेल्याने एकाकी आणि निराधार झालेल्या या कुटुंबांची फरफट सुरू आहे .अशात शासकीय मदतही नाकारण्यात आल्याने पुढे काय होईल , ही चिंता या कुटुंबांना अस्वस्थ करीत आहे .शेतकऱ्यांची दोन मृत्यू प्रकरणे अपघाती मृत्यू असल्याने त्यांच्या कुटुंबीयांना मदत नाकारण्यात आल्याचे समितीने अहवालात म्हटले आहे .यातील एक प्रकरण नाकारण्याचे कारण संतापजनकच आहे .नेरी येथील शेतकरी उद्धव डोमाजी काळबांडे ( वय ३८ ) यांची शेतजमीन निम्न वर्धा प्रकल्पांतर्गत अधिग्रहीत करण्यात आल्याने ते भूमिहीन झाले .त्यामुळे ते शेतकरी नाहीत , असे या समितीचे म्हणणे आहे .त्यांना मोबदला देण्यात आला होता , असेही कारण प्रकरण नाकारताना जोडण्यात आले आहे .त्यांची परिस्थितीची फरफट त्यांच्या आत्महत्येला कारणीभूत होती .दुसऱ्या प्रकरणातील अनिता प्रमोद भोमले ( वय २२ ) यांचा अपघाती मृत्यू झाल्याचा निष्कर्ष समितीने काढला आहे .शासकीय मदत नाकारण्यात आल्याने संबंधित शेतकरी कुटुंबांसमोर कर्जाची परतफेड आणि घरखर्च चालविण्याचे संकट उभे ठाकले आहे .घरखर्च चालवायलाच पैसे नसल्याने शेती कसायला पैसे कुठून आणायचे , असा या कुंटुंबातील सदस्यांचा प्रश्‍न आहे .या प्रश्‍नाचे उत्तर आत्महत्या केलेल्या शेतकऱ्यांच्या कुटुंबीयांना मदत मंजूर करण्याकरिता नेमलेल्या शासकीय समितीजवळही नाही .मुंबई नागरी वाहतुकीच्या दुसऱ्या टप्प्यातील प्रकल्पाला होत असलेल्या विलंबाला प्रामुख्याने सामाजिक आणि काही पर्यावरणविषयक घटक कारणीभूत आहेत ; परंतु आता त्या मुद्यांचे निराकरण करण्याची प्रक्रिया सुरू झाली आहे आणि आता हा प्रकल्प मार्गी लागतो आहे , अशी माहिती जागतिक बॅंकेतर्फे आज वार्तालापात देण्यात आली .या प्रकल्पामुळे बेघर होणाऱ्यांकडे दुर्लक्ष करण्याची जागतिक बॅंकेची भूमिका कधीही नाही , असे बॅंकेचे दक्षिण आशिया विभागाचे उपाध्यक्ष प्रफुल्ल पटेल यांनी स्पष्ट केले .बॅंकेच्या भारतातील संचालिका म्हणून इझबेल गुरेरो यांची नियुक्ती जाहीर करण्यात आली .त्यांच्या परिचयाच्या निमित्ताने झालेल्या कार्यक्रमात श्री. पटेल यांनी वरील माहिती दिली .श्रीमती इझबेल एक मार्चला पदाची सूत्रे हाती घेणार असून , भारतात नियुक्ती होणाऱ्या त्या पहिल्याच महिला संचालिका आहेत .श्री. पटेल म्हणाले , की जागतिक बॅंकेतर्फे भारताला केल्या जाणाऱ्या मदतीचा मुख्य हेतू गरिबी निर्मूलन व अन्य सामाजिक उद्दिष्टांना प्राधान्य देण्याचा असला , तरी भारताच्या पायाभूत सुविधांच्या विकासालाही बॅंकेतर्फे मदत केली जात आहे .भारताच्या विकास आणि प्रगतीमधील प्रमुख अडसर पायाभूत सुविधा हा आहे आणि भारतातील एकाही शहरात आजच्या घडीला अखंडपणे वीज व पाणीपुरवठा उपलब्ध नाही .हा अडसर दूर करण्यासाठीच बॅंकेच्या मदतीचा काही भाग पायाभूत सुविधांच्या विकासासाठीही देण्यात येत आहे .मुंबईतील वाहतूक प्रकल्पाची मंद प्रगती आणि त्यास होत असलेल्या विलंबाला मुख्यतः सामाजिक आणि पर्यावरणविषयक कारणे असल्याचे सांगून श्री. पटेल म्हणाले , की या प्रकल्पासाठी जमीन ताब्यात घेताना त्यावर वस्ती केलेले लोक बेघर होण्याचा फार मोठा सामाजिक प्रश्‍न निर्माण झाला होता .त्यामुळे आम्ही सरकारचे लक्ष त्याकडे वेधले आणि प्रथम या व इतर समस्यांवर तोडगा काढल्यानंतरच प्रकल्प पुढे मार्गी लागू शकतो , अशी भूमिका घेतली .सरकारनेही या समस्येच्या निराकरणासाठी पावले उचलली आणि आता बॅंकेने पुन्हा या प्रकल्पाबाबत सक्रिय भूमिका घेतलेली आहे .कोणत्याही विकास प्रकल्पाला सामाजिक मान्यतेचीही आवश्‍यकता असते , ही बॅंकेची भूमिका आहे .देशाच्या ग्रामीण भागातील सहकारी संस्थांच्या फेररचनेबाबतही सरकार आणि बॅंकेदरम्यान चर्चा सुरू आहे आणि त्या संदर्भात या वर्षाच्या मध्यापर्यंत ठोस योजना लागू होईल , अशीही माहिती त्यांनी दिली .भारताच्या आर्थिक प्रगतीचा वेग चांगला आहे आणि संयुक्त राष्ट्रसंघाने निर्धारित केलेल्या शताब्दी विकास उद्दिष्टांपैकी ( एमडीजी ) गरिबीचे प्रमाण निम्म्याने कमी करण्यात भारताला २०१५ पर्यंत यश येईल , असा विश्‍वास त्यांनी व्यक्त केला ; परंतु बालमृत्यूंच्या आघाडीवर भारताचे अपयशही मोठे आहे आणि त्याबाबत विकासाचे उद्दिष्ट देश गाठू शकणार नाही , असे मत व्यक्त करतानाच जागतिक बॅंकेतर्फे भारताला होणाऱ्या मदतीत आगामी काळात वाढच होत जाणार असल्याचेही श्री. पटेल यांनी सांगितले .अवघा महाराष्ट्र तीव्र वीजटंचाईचे चटके सोसत असताना देशाची आर्थिक राजधानी असलेल्या मुंबईला त्याची झळ लागू न देण्याचा केंद्र आणि राज्य सरकारचा प्रयत्न आहे .तरीही मुंबईतील विजेच्या मागणी व पुरवठ्यातील तफावत वाढत असल्याने महागडी वीज खरेदी करून मुंबईचा झगमगाट कायम ठेवण्याचे वीज पुरवठादार कंपन्या आणि राज्य सरकारचे प्रयत्न आहेत .वीज नियामक आयोग मात्र याबाबत आशावादी नसल्याने मुंबईवर पुन्हा वीजटंचाईचे सावट पसरेल , अशी भीती व्यक्त केली जात आहे .गेल्या वर्षीही मार्च ते मे या कालावधीत मुंबईवर वीजटंचाईचे संकट दाटले होते .पारेषण यंत्रणेवरील मर्यादांमुळे मुंबईसाठी अन्य भागांतून वीजपुरवठा करणे अशक्‍य असल्याचे महापारेषण कंपनीने त्या वेळी स्पष्ट केले होते .मात्र , केंद्र सरकारने पुढाकार घेऊन अतिरिक्त वीज उपलब्ध करून दिल्याने मुंबई भारनियमनापासून वाचली होती .आता राज्यातच तीव्र वीजटंचाई असल्याने बाहेरूनही वीज मिळविण्याचे मार्ग खुंटले असून , मुंबईला वीजटंचाईपासून मुक्त ठेवण्याचा आशावाद संपुष्टात येऊ लागला आहे , असे स्पष्ट प्रतिपादन वीज नियामक आयोगाचे अध्यक्ष डॉ. प्रमोद देव यांनी केले आहे .दर वर्षी मार्च , एप्रिल , मे , जून आणि ऑक्‍टोबर या पाच महिन्यांत मुंबईत मागणी व पुरवठ्यात सुमारे ३०० मेगावॉटची तफावत राहते .दुपारी बारा ते सायंकाळी सात या वेळात मुंबईत विजेची कमाल मागणी नोंदविली जाते .या काळात निश्‍चित वीजपुरवठा होण्यासाठी रिलायन्स एनर्जी , बेस्ट आणि टाटा पॉवर यांना आयोगाने वेळोवेळी विविध आदेशही जारी केले .मुंबईच्या ग्राहकांची नियमित वीजपुरवठ्यासाठी जादा पैसे मोजण्याची तयारी असल्याने महागडी वीज खरेदी करून मुंबईचा वीजपुरवठा नियमित ठेवण्यावर भर दिला जात आहे ."नॅशनल थर्मल पॉवर कॉर्पोरेशन'च्या केरळमधील केंद्रातून नाफ्तावर तयार होणारी वीज पश्‍चिम ग्रीडमार्गे आणून मुंबईला पुरविण्याबाबत बोलणीही सुरू आहेत .ही वीज सुमारे सात रुपये दराने खरेदी करावी लागेल , असे सूत्रांचे म्हणणे आहे .मात्र , पारेषण यंत्रणांचा अभाव असल्याने ही वीज मुंबईत आणणे शक्‍य नसल्याचे डॉ. देव यांचे मत आहे .महागडी वीज खरेदी करण्याची तयारी असली , तरी मुंबईला वीजटंचाईपासून मुक्त ठेवण्याचा हा कायमस्वरूपी उपाय नाही .शिवाय , मुंबईची विजेची मागणी सातत्याने वाढत असल्याने मागणी-पुरवठ्यातील तफावतही वाढत राहणार असून , ही समस्या यापुढे कायमची भेडसावत राहणार असल्याने भिवंडीच्या धर्तीवर फायदेशीर ग्राहक क्षेत्रांत लहान क्षमतेची वीजनिर्मिती केंद्रे उभारावीत आणि ग्राहकांच्या वर्गवारीनुसार वीजनिर्मिती केंद्रांचे विभाजन करावे , अशी शिफारस आयोगाने राज्य शासनाला केली आहे , असे डॉ. देव यांनी सांगितले .विश्‍व हिंदू परिषदेतर्फे येथील त्रिवेणी संगमावर सुरू असलेल्या जागतिक हिंदू संमेलनात आज सरकारच्या कुटुंबनियोजनाच्या धोरणाला ठरावाद्वारे कडाडून विरोध करण्यात आला .हिंदूंच्या "जागतिक एकी'ची गरज जोरदारपणे प्रतिपादन करतानाच उत्तर प्रदेशातील आगामी विधानसभा निवडणुकांच्या पार्श्‍वभूमीवर " हिंदूंनो , नुसती एकी दाखवू नका , तर एकगठ्ठा मतदानही करा , ' असे आवाहन सरसंघचालक सुदर्शन यांनी केले .मात्र , अयोध्येतील राममंदिराच्या मुद्याबाबत पूर्णपणे मौन बाळगणेच परिषदेने पसंत केले .येथील त्रिवेणी संगम परिसरातील ३०० एकराच्या हिंदूनगरीत सुरू झालेल्या एकूण तीन दिवसांच्या या परिषदेचा आजचा दुसरा दिवस .यासाठी सुमारे तीन लाख लोक प्रारंभापासून हजर राहिले आहेत ." पहिला दिवस पावसाला , ' असे म्हणून सुरू झालेल्या या संमेलनातील खरे कामकाज आज दुपारपासूनच सुरू झाले .या वेळी प्रमुख वक्ते म्हणून उपस्थित असलेले सरसंघचालक के. सी. सुदर्शन यांच्यासह अन्य वक्‍त्यांनीही मंदिराच्या मुद्याऐवजी कुटुंबनियोजनाला विरोध करण्यावरच भर दिला .सुदर्शन यांनी सविस्तर भाषण केले .अधिकांश वेळ ध्वनिक्षेपकाचा ताबा त्यांच्याकडेच राहिला .उत्तर प्रदेश विधानसभा निवडणुकांचा थेट उल्लेख न करता "" हिंदूंनी केवळ एकी दाखवून उपयोगाचे नाही , तर त्यांनी एकत्रपणे मतदान¤¹ी केले पाहिजे व ही एकी मतपेटीतूनही दाखविली पाहिजे , '' असे त्यांनी आवर्जून सांगितले ." प्रत्येक हिंदू कुटुंबात किमान ࢀा¤° अपत्ये असावीत , ' हा मुद्दा सरसंघचालकांनी आज पुन्हा एकदा जोरकसपणे मांडला ." हम और हमारे दो ' ही केंद्र सरकारची घोषणा फक्त हिंदूंसाठीच का ? , असा सवाल करून , लोकसंख्या वाढवा , मग पाहा हिंदू समࢀ¾जाकडे कोणी वाकड्या नजरेने पाहण्याची हिंमत करणार नाही , असेही त्यांनी सांगितले .या संमेलनात परिषदेचे अध्यक्ष अशोक सिंघल , सरचिटणीस प्रवीण तोगडिया , साध्वी ऋतंभरा यांचीही आज भाषणे झाली .यापैकी एकानेही मंदिराच्या मुद्यावर जोर दिला नाही .ऋतंभरा यांनी तर निवडणुकीचा थेट उल्लेख केला .उपस्थितांना उद्देशून त्या म्हणाल्या , की राज्यात लवकरच निवडणुका आहेत .या वेळेला या हिंदू संमेलनाला उपस्थित राहिलेल्या सर्वांनी एकाच पक्षाला मतदान केले पाहिजे .हिंदूंमधल्या मतभेदांमुळेच गझनीच्या महंमदासारख्यांनी या देशात बस्तान बसविले .तुमच्या मतांची विभागणी होऊ देऊ नका .या देशातल्या ८५ कोटी हिंदूंच्या मतांची विभागणी टाळायलाच हवी .त्यासाठी आपसातले मतभेद याच त्रिवेणी संगमावर गाडून टाका .दरम्यान , या संमेलनासाठी जगातील सोळा देशांतील ३०० अनिवासी भारतीयांनीही हजेरी लावली आहे .त्यांच्या उपस्थितीत आज सकाळी विविध देवदेवतांच्या प्रतिमा हाती घेतलेल्या शेकडो श्‍वेतवस्त्रधारी साधूंनी मिरवणूक काढली .संपूर्ण शहरात मिरवून ती संगमाच्या ठिकाणी आली ."" क्रिकेटमध्ये अधिराज्य गाजवत असलेल्या ऑस्ट्रेलियाला उतरती कळा लागली आहे , तर सध्या भारतीय संघाची कामगिरी दिवसेंदिवस उंचावत आहे .हेच सातत्य कायम राहिल्यास ; भारत निश्‍चित विश्‍वचषक जिंकेल , '' असा विश्‍वास भारतीय  संघाचे माजी कर्णधार अजित वाडेकर यांनी पत्रकारांशी बोलताना व्यक्त केला .क्रॉम्प्टन करंडक  स्पर्धेच्या पारितोषिक वितरण कार्यक्रमाच्या निमित्ताने श्री. वाडेकर नगरला आले होते .त्या वेळी पत्रकारांशी बोलले .ते म्हणाले , "" वेस्ट इंडिज व श्रीलंका या देशांविरुद्ध भारताने एकदिवसीय सामन्यात चांगला खेळ केला आहे .संघाचा हा " फॉर्म ' विश्‍वकरंडक  स्पर्धेच्या निमित्ताने चांगली बाब ठरणार आहे .ही उंचावणारी कामगिरी संघाचा आत्मविश्‍वास वाढविणारी आहे .क्रिकेट हा एक "सायकल'चा खेळ आहे .गेली अनेक वर्षे ऑस्ट्रेलिया जगज्जेता संघ आहे .पण त्यांची कामगिरी गेल्या काही दिवसांमध्ये खालावत असल्याचे दिसत आहे .दक्षिण आफिक्रेने त्यांना जागतिक क्रमवारीत मागे टाकले आहे .या बाबी पाहता ; उंचावणाऱ्या कामगिरीचा विचार करता , भारत निश्‍चित विश्‍वविजेता ठरू शकेल .वीरेंद्र सेहवाग , इरफान पठाण यांचा हरवलेला फॉर्म पुन्हा परत येण्याची शक्‍यता आहे .विश्‍वकरंडक क्रिकेट स्पर्धेत निवडलेला संघही बलवान आहे .सौरभ गांगुली , सचिन तेंडुलकर , राहुल द्रविड , युवराजसिंग हे फलंदाज बहरात येत आहेत .झहीर खान , श्रीशांत व अजित आगरकर यांच्यासह अनिल कुंबळे व हरभजनसिंग यांची गोलंदाजी निर्णायक ठरणार आहे .संघ निवडताना मुंबईच्या रमेश पोवारवर अन्याय झाल्यासारखे वाटते .वेस्ट इंडिजमधील " फास्ट ' खेळपट्ट्या त्यांच्या लौकिकासारख्या राहिलेल्या नाहीत .त्या " स्लो ' बनत आहेत .त्यामुळे फिरकी गोलंदाजांचे महत्त्व वाढणार आहे .'' "" क्रिकेटमधील " मॅच फिक्‍सिंग प्रकारात तथ्य वाटत नाही .केवळ वावड्या उडवल्या जात आहेत , असे ते एका प्रश्‍नाला उत्तर देताना म्हणाले ." वाडिया पार्कचे काम प्रशंसनीय ' नगरला आल्यावर श्री. वाडेकर यांनी वाडिया पार्क मैदानाची पाहणी केली .त्याबद्दल बोलताना ते म्हणाले , "" नगरला अद्ययावत मैदान होत आहे .त्यात क्रिकेटसह सर्व देशी खेळांची मैदानेही आहेत .तेथे हिरवळीची खेळपट्टी तयार केली , तर नगरला निश्‍चित रणजीसह आंतरराष्ट्रीय दर्जाचा सामना मिळू शकतो .त्यादृष्टीने तयारी करायला हवी .त्यासाठी मी मार्गदर्शनही करेन . ''"" चित्रपट , अल्बममधून संगीताच्या नावावर आजकाल जे समोर येते आहे , तो आपल्या संस्कृतीचा अपमान आहे .तो आपण सहन करता कामा नये .पाश्‍चात्त्यांकडून चांगले घेण्याऐवजी नको ते उचलल्याने ही परिस्थिती आली आहे , '' असे परखड मत ज्येष्ठ संगीतकार खय्याम यांनी आज "सकाळ'शी बोलताना व्यक्त केले .हिंदी चित्रपटसंगीतात आपल्या हळुवार संगीताची जादू पसरवणाऱ्या खय्याम यांनी आज ८१व्या वर्षात पदार्पण केले .दूरध्वनीवरून त्यांना शुभेच्छा दिल्यावर त्यांनी आजच्या चित्रपटांवर , संगीतावर आपली मते स्पष्टपणे नोंदवली .ते म्हणाले , "" माझ्या वयाचे झाले की सारेच जुने ते चांगले आणि नवे ते वाईट , असे म्हणतात , अशी टीका केली जाते ; पण नव्याला विरोध का , याचा विचार नव्यांनीही केला पाहिजे .काळ बदलला तसे कलेचे सादरीकरण बदलते , हे आम्हीही जाणतो ; पण बदल सुसंगत असावेत , एवढेच सांगणे आहे .त्याऐवजी अतिशय लाउड आणि अश्‍लील पद्धतीने संगीताचा मारा कोवळ्या तरुणाईवर केला जात आहे , याची खंत वाटते .नवे करताना आपल्या संस्कृतीचे , संगीताचे , कलाविचाराचे पावित्र्य जपावे , असे मला वाटते . ''"" गेल्या सहा दशकांमध्ये मी अत्यंत मोजके काम केले .रसिकांनीही माझ्या संगीतावर भरभरून प्रेम केले ; मात्र आयुष्याच्या या टप्प्यावर पोचल्यानंतर केंद्र सरकारकडून झालेली उपेक्षा मला सलते आहे .पद्म पुरस्कार नवनवीन कलाकारांना दिले जात असताना आतापर्यंत याच पुरस्कारांसाठी माझे नाव डावलले गेले आहे , '' अशी खंतही खय्याम यांनी व्यक्त केली .हिंदी चित्रपटसृष्टीतील अनेक मान्यवरांनी आज खय्याम यांची प्रत्यक्ष भेट घेऊन ; तसेच पुष्पगुच्छ पाठवून त्यांना शुभेच्छा दिल्या .वयाच्या या टप्प्यावर पोचल्यानंतरही खय्याम कार्यरत आहेत .या वर्षी त्यांनी संगीत दिलेले " यात्रा ' आणि " बाजार-ए-हुस्न ' हे दोन चित्रपट प्रदर्शित होत आहेत ; तसेच काही मालिकाही या वर्षी छोट्या पडद्यावर झळकणार आहेत .राज्यातील सराफी व्यावसायिकांवर पडलेल्या दरोड्यातील चोरीचा माल घेतल्याच्या आरोपाखाली सतीश खेमचंद्र वर्मा ( रा. श्रीगोंदे ) याला पोलिसांनी आज अटक केली .त्याच्याकडून सुमारे दहा लाख रुपये किमतीचे एक किलो पन्नास ग्रॅम सोने हस्तगत करण्यात आले आहे .दरोडेखोरांकडून हे सोने घेऊन त्याची बिस्किटे करून तो पुण्यात विकत असल्याचे तपासात आढळले .राज्यातील सराफी व्यवसायावरील दरोड्यांचा तपास करण्यासाठी नगरचे पोलिस अधीक्षक सुनील रामानंद यांच्या नेतृत्वाखाली स्थापन करण्यात आलेल्या विशेष पथकाने आज ही कारवाई केली .उपअधीक्षक सोमनाथ घार्गे , पोलिस निरीक्षक देविदास सोनवणे यांच्यासह राज्यातील पोलिस अधिकाऱ्यांच्या पथकाने काल यातील एक आरोपी देवानंद भोसले याला अटक केली होती .त्याने दिलेल्या माहितीनुसार वर्मा याला अटक करण्यात आली .वर्मा याचे श्रीगोंद्यात छोटे सराफी दुकान आहे .तो या दरोडेखोरांकडून चोरीचा माल घेत असे .दागिने वितळवून त्याची बिस्किटे तयार करून तो ती पुण्यातील सराफांना विकत होता , अशी माहिती पोलिसांना मिळाली .त्याला अटक करून कसून चौकशी केल्यावर त्याने गुन्ह्याची कबुली देऊन दरोडेखोरांकडून विकत घेतलेले एक किलो पन्नास ग्रॅम सोने त्याने पोलिसांना काढून दिले .बाजार मूल्यानुसार त्याची किंमत सुमारे दहा लाख रुपये आहे .या गुन्ह्यात आतापर्यंत आठ आरोपींना अटक करण्यात आली आहे .चोरीचा माल घेतल्याच्या आरोपात या गुन्ह्यात अटक झालेला वर्मा हा पहिलाच सराफ आहे .त्याला उद्या न्यायालयासमोर हजर करण्यात येणार असून , त्याने हा माल आणखी कोणाला विकला , यासह इतर आरोपींचा पोलिस शोध घेत आहेत .गेल्या काही महिन्यांपासून राज्यभर धुमाकूळ घालणाऱ्या या टोळीचा छडा लावण्यात पोलिसांना अखेर यश आले आहे .महाराष्ट्रात गेल्या दोन वर्षांत किमान एक लाख मोबाईल दूरध्वनी हरवले किंवा चोरीस गेल्याचे दिसून आले आहे .त्यामुळे या मोबाईलचा तपास कसा करायचा , याबाबतचे धोरण ठरविण्यासाठी राज्य अन्वेषण विभागाने ( सीआयडी ) पुढाकार घेतला आहे .येत्या काही दिवसांत धोरण निश्‍चित झाल्यावर राज्यातील सर्व पोलिस ठाण्यातून त्याची अंमलबजावणी होणार आहे .हरविणारे किंवा चोरीस जाणारे मोबाईल दूरध्वनी यांचा तपास ही पोलिसांची डोकेदुखी झाली आहे .राज्यात सध्या फक्त गंभीर गुन्ह्यांतील वापरल्या जाणाऱ्या "मोबाईल'चा तपास होतो .अनेक प्रकारच्या मर्यांदामुळे चोरीच्या किंवा किरकोळ गुन्ह्यांतील "मोबाईल'चा तपास होत नाही .त्यांचा तपास कसा करायचा , त्याचे विशिष्ट धोरण ठरविण्यासाठी "सीआयडी'ने पुढाकार घेतला आहे .प्रत्येक जिल्ह्यात गेल्या दोन वर्षांत चोरी , घरफोडीमध्ये लंपास झालेले मोबाईल दूरध्वनी , हरविलेले मोबाईल यांची माहिती संकलन करण्याचे काम "सीआयडी'चे प्रमुख जयंत उमराणीकर यांच्या मार्गदर्शनाखाली अधीक्षक दिलीप भुजबळ यांचे पथक करीत आहे .चोरी किंवा घरफोडीच्या गुन्ह्यांपेक्षा " हरविला ' या सदरात येणाऱ्या मोबाईलची संख्या जास्त आहे .मात्र , त्यांच्या तपासाचे प्रमाण अत्यल्प आहे .गेल्या दोन वर्षांत मुंबई वगळता राज्यात सुमारे ५५ हजार मोबाईल दूरध्वनी हरविले आहेत .तसेच चोरी व घरफोडीच्या गुन्ह्यांत सुमारे दोन हजार मोबाईल " नाहीसे ' झाले आहेत .मुंबईत दरवर्षी किमान तीस हजार मोबाईल हरवितात .तसेच लोकल व बसच्या प्रवासातही दरमहा किमान सहाशे मोबाईल चोरटे पळवितात , असे मुंबई पोलिस दलातील सूत्रांनी सांगितले .या बाबतचे धोरण कसे असेल , याबाबत श्री. उमराणीकर म्हणाले , "" मोबाईल हरविला किंवा चोरीस गेला याची फिर्याद आल्यावर शास्त्रोक्त पद्धतीने तपास कसा करायचा , कोठे संपर्क साधायचा , त्यासाठी फिर्यादीकडून माहिती कोणती घ्यायची , मोबाईल कंपन्यांशी कशा प्रकारे संपर्क साधावा , या पद्धतीचे गुन्हे करणारे गुन्हेगार कोण आहेत , याबाबतची माहिती संकलित करून तपासाचे धोरण निश्‍चित होणार आहे .त्याची माहिती प्रत्येक पोलिस ठाण्यापर्यंत पोचविली जाणार आहे .'' चोरी होणाऱ्या किंवा हरविणाऱ्या मोबाईलसाठी "आयडिया'चा प्रस्ताव एखादा गुन्हा करताना मोबाईल दूरध्वनीचा वापर झाला आहे , असे समजल्यावर संबंधित मोबाईल कंपनीशी पोलिस संपर्क साधतात .काही वेळा गुन्ह्यात दोनपेक्षा अधिक कंपन्यांचे मोबाईल वापरल्याचे दिसून येते .तेव्हा पोलिस वेगवेगळ्या पत्रांद्वारे त्या कंपन्यांशी संपर्क साधतात .त्यात अनेकदा त्यांचा वेळ जातो .महाराष्ट्रात मोबाईल सेवा पुरविणाऱ्या कंपन्यांच्या प्रतिनिधींचा एक " सेल ' स्थापन करावा .त्यात पोलिसांनाही प्रतिनिधित्व द्यावे .राज्यातील कोणत्याही कंपनीच्या मोबाईलची माहिती हवी असल्यास त्या "सेल'द्वारे पोलिसांच्या माध्यमातून मिळू शकेल .अगदी पोलिस ठाणे स्तरावरूनही त्यामुळे माहिती गोळा करता येईल .मोबाईल हरविल्याच्या "आयडिया'कडे दरमहा पन्नास-शंभर तक्रारी पुण्यात येतात .त्याचेही निराकरण या "सेल'द्वारे करता येईल , असे "आयडिया'चे महाराष्ट्र सर्कलचे वरिष्ठ अधिकारी एस. जी. एम. प्रकाश यांनी सांगितले .हा प्रस्ताव पुणे पोलिसांना सादर केल्याचेही त्यांनी नमूद केले .सहायक आयुक्त , निरीक्षक दर्जाच्या अधिकाऱ्यांना अधिकार मोबाईलबाबतच्या गुन्ह्यांचा तपास वेगाने करता यावा , यासाठी पुणे पोलिसांनी नुकतीच काही पावले उचलली आहेत .त्यानुसार एखाद्या मोबाईल दूरध्वनी क्रमांकाचे " कॉल रेकॉर्ड ' हवे असेल तर सहायक आयुक्त दर्जाच्या अधिकाऱ्याच्या स्वाक्षरीच्या पत्रानुसार ती माहिती संबंधित मोबाईल कंपनीकडून उपलब्ध होऊ शकेल .तसेच मोबाईल दूरध्वनी कोणाच्या नावावर आहे , त्या व्यक्तीचा पत्ता याबाबतची माहिती पोलिस निरीक्षक दर्जाच्या अधिकाऱ्याला मिळावी , असाही प्रस्ताव पुणे पोलिसांनी तयार केला आहे .येत्या काही दिवसांत त्याची अंमलबजावणी होणार आहे .यापूर्वी याबाबतचे अधिकार फक्त वरिष्ठ दर्जाच्याच अधिकाऱ्यांना होते .कल्याण-डोंबिवली पालिकेत कोणत्या प्रकारचे पाण्याचे जलमापक असावेत , याचा सल्ला जलमापकांमध्ये फेरफार करणारा एक भुरटा चोर देत आहे .एका नगरसेवकाचा या भुरट्यावर वरदहस्त आहे .त्यामुळे पालिकेतील अधिकारी हतबल झाले आहेत .या भुरट्याच्या सल्ल्यानुसार पालिकेत जलमापक बसविण्याचे प्रयत्न झाले तर येथे पुन्हा पाण्याच्या चोऱ्या सुरू होतील .जलमापकांमध्ये फेरफारही सुरू होतील , याची भीती काही प्रामाणिक अधिकाऱ्यांना वाटत आहे .जलमापकांमध्ये फेरफार करणारा हा भुरटा चोर डोंबिवली , बदलापूर व अंबरनाथ भागातील औद्योगिक क्षेत्रामधील कंपन्यांच्या व सोसायट्यांच्या जलमापकांमध्ये फेरफार करण्याचे काम करतो .तीन महिन्यांपासून पालिकेत जलमापकांचा विषय गाजत आहे .नागरिकांवर जलमापके घेण्याची सक्ती करू नये .जलमापके खुल्या बाजारातून " आयएसआय ' ग्रेडची व रास्त दरातील घेण्यास मुभा द्यावी , असा पालिकेतील काही नगरसेवकांचा प्रयत्न सुरू आहे .एक नगरसेवक मात्र काही जलमापक उत्पादक कंपन्या आणि जलमापकांत फेरफार करणाऱ्या व्यक्तीशी साटेलोटे ठेवून आहे .चार वर्षांपासून पालिकेच्या हद्दीत चेतस कंपनी ईईसी ट्रेड मार्कसची जलमापके बसविण्याचे काम करीत आहे .१८ हजार जलमापके बसविण्यात आली आहेत .या जलमापकांमुळे चार वर्षांत पालिकेचे सुमारे १६ दशलक्ष लिटर पाणी वाचले आहे .हे पाणी तीव्र पाणीटंचाई असलेल्या भागांत पुरविणे पालिकेला शक्‍य झाले आहे .चार वर्षांत पालिका हद्दीत होणारी पाणीटंचाईची ओरडही कमी झाली आहे .जलमापकामध्ये फेरफार करणाऱ्या भुरट्याचे नाव सर्वांनाच माहीत आहे .या भुरट्याला एक नगरसेवक पाठिंबा देत असल्यामुळे अधिकारी व काही नगरसेवक संभ्रमात पडले आहेत .चेतस कंपनीला शह देण्यासाठी ही खेळी खेळण्यात आल्याची चर्चा पालिकेत आहे .नागरिकांना खर्चिक जलमापके खरेदी करण्याची सक्ती करू नका , खुल्या बाजारातील रास्त भावातील जलमापके खरेदी करण्याची मुभा द्या , अशी मागणी पालिकेच्या महासभेत अनेक नगरसेवकांनी केली .यासंदर्भात ठराव करण्यात आला आहे .परंतु या ठरावामुळे गोंधळ उडेल .नागरिकांनी खुल्या बाजारातील जलमापके खरेदी केली तर क्वालिटीची जलमापके मिळणार नाहीत .त्यामुळे पुन्हा पालिका प्रशासनाची डोकेदुखी वाढेल , अशी भीती अधिकाऱ्यांना आहे .त्यामुळे प्रशासन दर्जा असलेली जलमापके खरेदी करण्याची मागणी एका प्रस्तावाद्वारे महासभेत करणार आहे .यंदाचा ' झी जीवनगौरव ' पुरस्कार ज्येष्ठ अभिनेते डॉ. श्रीराम लागू आणि संगीतकार दत्ता डावजेकर यांना जाहीर झाला असून , शनिवारी ( ता. ३ ) तो प्रदान करण्यात येणार आहे .' दिली सुपारी बायकोची ' आणि ' माकडाच्या हाती शॅम्पेन ' या नाटकांत चुरस असून यंदाचा झी गौरव पुरस्कार ' माकडाच्या हाती शॅम्पेन ' या नाटकास मिळेल , असा जाणकारांचा होरा आहे .संतोष पवारांना दिग्दर्शक म्हणून झी गौरव पुरस्कार नक्कीच मिळेल , असे खात्रीलायक वृत्त आहे .मुक्ता बर्वे यांना सर्वोत्कृष्ट अभिनेत्री पारितोषिक मिळण्याची शक्‍यता अधिक आहे .या स्पर्धेमुळे यंदाच्या पारितोषिक सोहळ्याकडे सर्वांचे लक्ष वेधू घेतले आहे .झी गौरव रजनीत गेल्या वर्षी ' काका मला वाचवा ' हे प्रहसन गाजले .त्याचे पडसाद मुंबईत उमटले होते .त्याची झळ झी वाहिनीच्या वरळी कार्यालयास पोचली होती .यंदाच्या रजनीत सध्या नुकत्याच पार पडलेल्या महानगरपालिकेच्या निवडणुकीवर आधारित प्रहसन सादर होईल , असा अंदाज आहे .त्यामुळे कुणाला सत्ता मिळणार याकडे झीच्या कार्यक्रम प्रमुखांचे लक्ष लागले आहे .शनिवारी ( ता. ३ ) सायंकाळी ७ वाजता रजनी असल्यामुळे त्या प्रहसनात आयत्यावेळी बदल होण्याची शक्‍यता आहे .शुक्रवारी दुपारपर्यंत महानगरपालिकेतील सत्तेचे भवितव्य समजणार असल्यामुळे लेखकमहाशय त्याकडे जागरूकतेने पाहाताना दिसत आहेत .झीच्या या कार्यक्रमास सर्वपक्षीय नेते हजेरी लावणार असल्यामुळे वेगळेच वातावरण यंदाच्या रजनीत रसिकांना पाहावयास मिळेल .रजनीचे पासेस संपले असून झीच्या कार्यालयात प्रवेशिकांसाठी रसिकांचे दूरध्वनी येत आहेत , असे 'झी'च्या प्रसिद्धी प्रमुखाने 'सकाळ'ला सांगितले .मुंबईतील जीना हाऊसचा ताबा द्यावा आणि त्याचे संग्रहालयात रूपांतर करावे , अशी मागणी पाकिस्तानकडून अनेक वर्षे होत आहे .मात्र कायदेआझम जीना यांचे लाहोरमधील आलिशान निवासस्थान राष्ट्रीय स्मारक म्हणून ओळखले जात नाही .त्याचा वापर एका लष्करी अधिकाऱ्याचे राहते घर म्हणून केला जातो ! या विरोधाभासाकडे ' दी न्यूज ' या वृत्तपत्राने लक्ष वेधले आहे .जीना यांनी एखाद्या राजवाड्यासारखे असलेले हे निवासस्थान १९४३ मध्ये मोहनलाल बशीन यांच्याकडून फाळणीपूर्वी विकत घेतले .जीना यांच्या मृत्यूनंतर हे निवासस्थान त्यांचे प्रतिनिधी सैद मुर्तब अली यांच्या ताब्यात देण्यात आले .मात्र लष्कराने ते ५०० रुपये भाड्याने १९४८ मध्ये पुन्हा आपल्या अखत्यारीत घेतले .आजतागायत ते लष्कराकडेच असून , तेथे लाहोरच्या कमांडर दर्जाच्या अधिकाऱ्याचे वास्तव्य असते .या निवासस्थानाचे राष्ट्रीय स्मारकात रूपांतर करणे सहज शक्‍य असूनही लष्कराने ते केले नाही .कायदेआझम जीना यांनी फाळणीपूर्वी तीन मालमत्ता खरेदी केल्या होत्या .त्यापैकी एक लाहोरमधील निवासस्थान होते .अशीच आलिशान निवासस्थाने त्यांनी कराची व मुंबईत खरेदी केली होती .कराचीतील निवासस्थान मोहत्ता पॅलेस म्हणून ओळखले जात होते .जीना यांच्या बहिणीकडे त्याचा ताबा होता .तिच्या मृत्यूनंतर प्रशासनाच्या बेफिकिरीमुळे त्याची दुरवस्था झाली .ते पार मोडकळीस आल्यानंतर सरकारने त्याचे संग्रहालयात रूपांतर केले .मुंबईतील जीना हाऊसचे ' सार्क ' संघटनेच्या संग्रहालयात रूपांतर करण्याचा निर्णय झाला असून , त्यासाठी पावले उचलण्यात येत आहेत ." रसिकांची सेवा करण्याची संधी आजवर मिळाली ; पण आता शरीर साथ देत नाही .मलाही लवकरात लवकर गाण्याची इच्छा आहे .डॉक्‍टरांनी " हो ' म्हटले की रसिकांची सेवा पुन्हा सुरू करीन , '' .ज्यांच्या बुलंद गायकीची मोहिनी रसिकांवर आजही आहे ते स्वरभास्कर पंडित भीमसेन जोशी सांगत होते .पंडितजींनी आज ८६व्या वर्षात पदार्पण केले .सकाळपासून त्यांना शुभेच्छा देणारे दूरध्वनी खणखणत होते .हिरव्या काठांची किनार असणारी लुंगी , रेशमी शर्ट आणि शाल अशा पोशाखात पंडितजी अतिशय प्रसन्न मुद्रेने प्रत्येकाचे स्वागत करत होते .त्यांचे शिष्य , कलाकार , चाहते , रसिक ... साऱ्यांची चौकशी ते जातीने करत होते .जुने संदर्भ सांगत होते .युवा गायिका मंजूषा कुलकर्णी मूळची सांगलीची आणि काणेबुवांची शिष्या , हा तपशीलही त्यांना आठवत होता .माध्यमांच्या प्रतिनिधींचेही स्वागत ते " या पत्रकार ' असे म्हणत करत होते ." चांगले संगीत ऐकून मी झोपायचो ; पण अलीकडचे संगीत ऐकून झोप उडते , ' अशी मिस्कील टिप्पणी करत ते म्हणाले , " " हल्ली सुधारणा दिसतात ; पण त्यामुळे " गडबडी ' वाढत चालल्या आहेत .रसिकांना तृप्त करण्याची माझी आजही मनापासून इच्छा आहे .ईश्‍वराने मला ती संधी द्यावी . ''आर्य संगीत प्रसारक मंडळाचे सहसचिव आणि प्रसिद्ध गायक श्रीकांत देशपांडे , खजिनदार गोविंद बेडेकर , उपेंद्र भट , मुकुंद गद्रे , मोहन दरेकर , राजेंद्र कंदलगावकर , रघुनंदन पणशीकर , हेमा उपासनी , मंजूषा कुलकर्णी-पाटील , तबलावादक भरत कामत अशा अनेकांनी त्यांचे वाढदिवसानिमित्त अभीष्टचिंतन केले .येथील चंडिपूर तळावरून " ब्राह्मोस ' या स्वनातीत क्षेपणास्त्राची आज यशस्वी चाचणी घेण्यात आली .जमिनीवरून जमिनीवर मारा करणारे हे क्षेपणास्त्र एका धावत्या वाहनावरून आज दुपारी १२ वाजून १५ मिनिटांनी आकाशात झेपावले आणि २९० किलोमीटर अंतरावर बंगालच्या उपसागरातील लक्ष्याचा त्याने वेध घेतला ."ब्राह्मोस'च्या साहाय्याने जमिनीवरील आणि सागरी लक्ष्यांचा वेध घेणे शक्‍य असल्याचे आजच्या चाचणीवरून सिद्ध झाले आहे .संरक्षण संशोधन विकास संघटना , इंटिग्रेटेड टेस्ट रेंज ( आयटीआर ) यांचे आणि रशियातील शास्त्रज्ञ या वेळी उपस्थित होते " ब्राह्मोस ' क्षेपणास्त्राचे वजन सुमारे तीन टन असून , त्याचा पल्ला सुमारे २९० किलोमीटर आहे .आठ मीटर लांबीच्या या क्षेपणास्त्रावरून दोनशे किलो वजनाची स्फोटके वाहून नेता येऊ शकतात ." रॅमजेट ' तंत्रज्ञानावर आधारित हे भारताचे पहिले व एकमेव स्वनातीत क्रूझ क्षेपणास्त्र आहे ." ब्राह्मोस ' सुमारे २.८ ते ३ मॅक वेगाने ( ध्वनीपेक्षाही जास्त वेगाने ) प्रवास करते .१२ जून २००१ला चंडिपूर येथील एकात्मिक चाचणी स्थळी या क्षेपणास्त्राची पहिली यशस्वी चाचणी घेण्यात आली होती .ब्रह्मपुत्रा आणि रशियातील मॉस्कोव्हा या नद्यांच्या नावांच्या संयोगावरून हे क्षेपणास्त्र ओळखले जाते ." सकाळ बालकुमार चित्रकला स्पर्धे'त राज्य पातळीवर घाटकोपरचा दक्ष पारिख , इंदापूरची हिमाली मल्लाव , सोलापूरची रसिका वायचळ आणि मुंबईचा विक्रांत गोडकर यांनी प्रथम क्रमांक पटकावून बाजी मारली .अपंग गटात निखिल गायकवाड , इस्माईल शेख , कुंदनसिंग रजपूत , पुरुषोत्तम रावके यांनी , तर मूकबधिर गटांत केतन गहाणे , सुवर्णा सानप , नितीन अंबाडकर , अमोल निकम यांनी पहिले क्रमांक मिळवले .मतिमंद गटात अक्षय कांबळे , धरित्री देशपांडे आणि विजय धाडगे प्रथम आले .या स्पर्धेच्या निमित्ताने मुलांचे भावविश्‍व , त्यांची कल्पकता रंगरेषांतून साकारली गेली ."सकाळ'तर्फे राज्यभरातील केंद्रांवर १७ डिसेंबर २००६ रोजी ही स्पर्धा घेण्यात आली .स्पर्धेचे हे सतरावे वर्ष असून , या वर्षी प्रथमच महाराष्ट्र आणि गोवा या दोन्ही राज्यांत " सकाळ ' आणि "गोमंतक'च्या यंत्रणेमार्फत ही स्पर्धा आयोजित करण्यात आली होती .शालेय विद्यार्थ्यांसाठी वह्या आणि मार्गदर्शिकांची निर्मिती करणारी " ब्ल्यू बर्ड इंडिया लिमिटेड ' कंपनीने या स्पर्धेचे प्रायोजकत्व स्वीकारले होते .या स्पर्धेत "सकाळ'च्या सर्व आवृत्त्यांच्या कक्षेतील चार लाख , १२ हजार ४२ विद्यार्थी-विद्यार्थिनींनी भाग घेतला .स्पर्धेसाठी इयत्ता पहिली ते दुसरीचा " अ ' गट , तिसरी-चौथीचा " ब ' गट , पाचवी ते सातवीचा " क ' गट आणि आठवी ते दहावीचा " ड ' गट , असे एकूण चार गट होते .मूकबधिर , मतिमंद आणि अपंग विद्यार्थ्यांसाठी स्वतंत्र विभाग व बक्षिसे ठेवण्यात आली आहेत .या स्पर्धेतील राज्य व विभागीय पातळीवरील विजेत्या विद्यार्थ्यांच्या बक्षीस वितरण समारंभाची तारीख लवकरच जाहीर करण्यात येणार आहे ; मात्र केंद्र पातळीवरील विजेत्या विद्यार्थ्यांची बक्षिसे मार्च महिन्यात संबंधित शाळांच्या मुख्याध्यापकांकडे पोचवण्यात येतील .केंद्र पातळीवरील विजेत्या विद्यार्थ्यांनी आपापल्या शाळेतून ती घ्यायची आहेत .या स्पर्धेसाठी राज्य पातळीवर ज्येष्ठ चित्रकार रवी परांजपे , मालती आगटे , मोहनराव सरनाईक , शिवाजी तुपे , प्रा. सुभाष पवार , सुरेंद्र झिरपे आणि योगेश बारहाते यांनी परीक्षक म्हणून काम पाहिले .विभागनिहाय स्पर्धकांची संख्या व तेथील परीक्षकांची नावे अनुक्रमे पुढीलप्रमाणे - पुणे - सोलापूर - नगर - सातारा विभाग - १,४३,९५२ ः रवी परांजपे , वसंत सहस्रबुद्धे , अशोक साईनकर , मुरली लाहोटी , मालती आगटे , मिलिंद फडके , प्रभाकर दिवाकर , मुंबई - ३७,२९६ ः सुभाष पवार , राजकिशोर कोलगे , श्रीराम खाडिलकर , कोल्हापूर - ३९,४०० ः संपत रामराव नायकवाडी , अशोक धर्माधिकारी , शारदा आणवेकर , मोहन सरनाईक , औरंगाबाद - ७४,५१९ - सुरेंद्र झिरपे , रा. भा. राजपूत , नागपूर - ४९,५०४ - सुभाष बाभुळकर , योगेश बारहाते , नम्रता देशमुख , तिलोत्तमा सोनटक्के , प्रणाली शिरखेडकर , तुषार सवई , वीरेंद्र चोपडे , जळगाव -नाशिक - २८,८१५ ः शिवाजी तुपे , पंडित सोनवणी , आनंद सोनार , मुक्ता बालिगा , पणजी - ३७५९ .दुबई आणि लंडनमधील भारतीय व्यापारी पाकिस्तानी बासमती भारतीय असल्याचे सांगून आणि जास्त किमतीत विकत आहेत , असा आरोप पाकिस्तानच्या तांदूळ निर्यातदार व्यापाऱ्यांनी केला आहे .' डॉन ' या वृत्तपत्राने दिलेल्या माहितीनुसार , एका स्थानिक उत्पादकाने सांगितले , " पाकिस्तानी बासमती तांदळाला केवळ कमी किमतीचा फटका बसतो आहे , असे नव्हे ; तर भारतीय बासमती म्हणून लेबल लावून पॅकबंद पिशव्यांत हा माल विकला जातो आहे .भारतात बासमतीचा तुटवडा आहे .त्यामुळे तेथील व्यापाऱ्यांनी दुबई व लंडनमधील भारतीय व्यापाऱ्यांशी संपर्क साधला आहे .दुबई व लंडनमध्ये व्यापारी भारतातील व्यापाऱ्यांची मागणी पूर्ण करण्यासाठी पाकिस्तानी बासमती भारताचा म्हणून पाठवीत आहेत .भारतीय व्यापाऱ्यांची युरोपीय संघात प्रबळ लॉबी असल्यामुळे लंडन व दुबईतील तांदळाच्या गिरण्यांचे मालक पाकिस्तानी प्रकारचा बासमती भारतीय म्हणूनच खरेदी करीत आहेत ." भारतीय व्यापाऱ्यांकडे पाकिस्तानी बासमती तांदूळ कसा येतो , याचे उत्तर देण्याचे मात्र या उत्पादकाने टाळले .याशिवाय भारतीय ' पुसा ' ही बासमती नसलेली जातही युरोपात पाकिस्तानी तांदळापेक्षा अधिक किंमत मिळवीत आहे , असा दावा या उत्पादकाने केला .युरोपीय संघात भारतीय 'पुसा'ला प्रतिटन आठशे ते साडेआठशे डॉलर भाव मिळाला आहे , 'रिअल बासमती'ला ९५० ते १००० डॉलर भाव मिळाला आहे .त्याच्यापुढे पाकिस्तानी बासमतीला पाचशे ते साडेपाचशे डॉलर एवढाच भाव मिळत आहे .तोही युरोपीय संघाच्या दर्जानुसार माल नसेल , तर परत पाठविला जाण्याची भीती बाळगूनच .' टेक्‍समती ' नावाच्या अमेरिकी कंपनीविरुद्ध बासमतीच्या पेटंटचा दावा जिंकल्यानंतर भारतीय वाणिज्य मंत्रालयाने पाकिस्तान सरकारला बासमतीच्या पेटंटसाठी संयुक्त प्रयत्न करण्याचे आवाहन केले होते ; मात्र , पाकिस्तानने त्याला प्रतिसाद दिला नव्हता .पाकिस्तान सरकारने भारताला या कामी साथ द्यायला हवी , असे पाकिस्तानातील बासमती उत्पादकांचे म्हणणे आहे .शिवसेनेचे उमेदवार रमेश चौगुले यांनी सर्वांचे अंदाज चुकवत एक हजार ५४७ मते घेऊन सरळ " सेट ' मध्ये विजय मिळविला .येथील अन्य कोणत्याही उमेदवाराला चार आकडी संख्या गाठता आली नाही .वॉर्ड क्रमांक ५५ मध्ये सात जणांची लढत झाली .उंट छाप विडी कारखाना परिसरात मुस्लिम समाजातील मतदारांची संख्या जास्त आहे .पोलिस हेडक्वॉर्टर , भावनाऋषी दवाखाना , भगवाननगर झोपडपट्टी प्रामुख्याने तेलुगु भाषकांची मोठी संख्या असलेला भाग आहे .सहा हजार ८०९ मतदार असलेल्या या वॉर्डात ५९.५३ टक्के मतदान झाले .तेलुगु भाषक मतदारांची संख्या जास्त असल्याने कॉंग्रेसकडील डॉ. गोवर्धन सुंचू तर भाजपकडील श्रीनिवास रिकमल्ले यांच्यात चुरस असल्याचे सांगितले जात होते .मात्र , राष्ट्रवादीकडून उभे असलेले जावेद सय्यद हे दुसऱ्या क्रमांकावर आले .तर ७०७ मते मिळालेले रिकमल्ले तिसऱ्या स्थानावर आले .डॉ. सुंचू ५२७ मतांसह धक्कादायकरित्या चौथ्या स्थानावर फेकले गेले .नव्या असलेल्या "जनसुराज्य'ला तितका प्रतिसाद मिळाला नाही .चौगुले यांना अवघ्या ५९ मतांवर समाधान मानावे लागले .त्यांच्यापेक्षा जास्त मते अपक्ष उमेदवारांना मिळाली .यनगंटी यांनी २२९ तर लक्ष्मण यांना लिंबोळे यांना ६७ मते मिळाली .मुख्याध्यापक असलेल्या चौगुले सरांनी एक हजार ५४७ मते मिळविली आणि "राष्ट्रवादी'च्या सय्यद यांचा ६२९ मतांनी पराभव करत " सरळ 'सेट'मध्ये विजय मिळविला .पाण्याचा अमर्याद वापर , नासाडी आणि अपव्यय या सर्वावर शेतकऱ्यांच्या सिंचन व्यवस्थापनाने अंकूश राहणार असल्याने कायद्याचे काटेकोर पालन झाल्यास तो अतिशय उपयुक्त ठरणार आहे .जलसंपदा खात्याकडून कालवा आणि अन्य माध्यमातून पाणी वितरण करताना शेतकऱ्याला पाणी किती घ्यावे याला बंधन नव्हते .अनेक शेतकरी जमिनीला पाणी देऊन झाल्यानंतर शेतातल्या विहिरीत पाणी साठवण्याचा प्रयत्न करीत , जमिनीला वारेमाप पाणी देत .पुढची पाळी कधी मिळते याची शाश्‍वती नसल्याने आलेले पाणी वापरून टाकण्याची मानसिकता असे .त्याला या कायद्यामुळे बंधन आले आहे .पाणी वापर संस्था साऱ्याचे नियंत्रण करणार असल्याने त्या संस्थेची रचना आणि कायद्यातील तरतुदी यांचा अभ्यास करणे आवश्‍यक आहे .पाणी वापर संस्थेला " टेल टू हेड ' अर्थात पुच्छ ते शीर्ष असा पाणी वाटपाचा आदेश आहे .तो समन्यायी आहे , असा संकेत आहे .त्यात किती तथ्य आहे ते या वापर संस्थेकडे पाणीपट्टी कशी आणि किती जमा होते यावर अवलंबून आहे .सिंचन हंगाम सुरू होण्यापूर्वी कालवा कार्यचालनाचे वेळापत्रक , कालवा व्यवस्थेची निगा आणि यंत्रणेची पाहणी , शेतकऱ्यांकडून आलेली पाण्याची मागणी याचा विचार पाणी वापर संस्थेला करणे भाग आहे .त्याचप्रमाणे पाण्याचा हिशेब ठेवण्याचे मोठे काम त्यांना करावे लागणार आहे .पाणीवापर संस्थेच्या कामकाजाची पूर्तता करण्यासाठी जी समिती नेमण्यात येईल तीत काही स्वागतार्ह कलमांचा समावेश करण्यात आला आहे , निवडणुकीच्या वेळी संबंधित सदस्याला दोन पेक्षा जास्त मुले असू नयेत , असा नियम करण्यात आला आहे .लोकसंख्या नियंत्रणाच्यादृष्टीने तो अत्यंत फायदेशीर आहे .सर्व गटांचा समावेश ही एक महत्त्वाची बाब असून गावातील विशिष्ट गटांचा किंवा व्यक्तींचा संस्थेवर प्रभाव राहणार नाही .सर्वसमावेशक सदस्यता असे तिचे कायद्याने स्वरूप असेल .याखेरीज महिला सदस्यांसाठी विशेष तरतूद कायद्यात करण्यात आली आहे .महिलांच्या सहभागाचे हे कलमही महत्त्वपूर्ण आहे .या कायद्यामुळे होणाऱ्या नेमक्‍या फायद्यांविषयी उद्याच्या अंकात .वीज भारनियमनाच्या विरोधात यंत्रमाग कारखानदार आणि कामगारांचा गुरुवारी वीज मंडळाच्या कार्यालयावर मोर्चा नेणार असल्याचे सोलापूर जिल्हा यंत्रमागधारक संघाने कळविले .विजेच्या समस्येवर सकाळी सव्वाआठ ते सायंकाळी पावणे सहापर्यंत अखंड वीजपुरवठा करण्याचे ठरले होते .एक महिन्यापर्यंत त्याची अंमलबजावणी झाली .मात्र , अलीकडे काही दिवसांपासून " तातडीचे भारनियमन ' म्हणून दिवसातून तीन वेळा एक-एक तास आणि रात्रीही भारनियमन सुरू आहे .त्याच्या विरोधात आठ दिवसांपूर्वी कारखानदारांनी अशोक चौकातील वीज मंडळासमोर निदर्शने केली होती .त्यात कामगारही सामील झाले होते .याबाबत चर्चा होऊन कारखानदार आणि कामगारांचा संयुक्त मोर्चा काढण्याचे ठरले , असे संघाचे सरचिटणीस दामोदर नल्ला यांनी दिलेल्या प्रसिद्धिपत्रकात म्हटले आहे .अक्कलकोट रस्त्यावरील संघाच्या कार्यालयापासून सकाळी दहाला हा मोर्चा निघेल , यात सर्वांनी सामील होण्याचे आवाहन करण्यात आले .भारनियमन संदर्भात मुंबईत बैठक झाली होती .ऊर्जामंत्री दिलीप वळसे-पाटील , पालकमंत्री विजयसिंह मोहिते-पाटील , गृहराज्यमंत्री सिद्धाराम म्हेत्रे , येथील अधीक्षक अभियंता रमेश ढाकूलकर , कार्यकारी अभियंता एम. एस. फंड आणि संघाचे पदाधिकारी या वेळी उपस्थित होते .त्या वेळी यंत्रमाग उद्योगासाठी सलग दहा तास वीजपुरवठा करण्याचे ठरले होते .त्याचा अंमल कायमस्वरूपी राहावा , अशी मागणी या मोर्चाद्वारे करण्यात येणार आहे .महाराष्ट्र राज्य पर्यटन विकास महामंडळाच्या वतीने पर्यटकांसाठी सोलापूरलगत भव्य रिसॉर्ट उभे करण्यासाठी जागा शोधण्याचे काम सुरू आहे .यासाठी पाच एकर जागा लागणार आहे अशी माहिती जिल्हाधिकारी डॉ. के. एच. गोविंदराज यांनी आज येथे दिली .लोकशाहीदिन पत्रकार परिषदेत ते बोलत होते .पालकमंत्री तथा पर्यटनमंत्री विजयसिंह मोहिते-पाटील यांनी तशी सूचना नुकतीच केली असून त्या दृष्टीने हालचाली सुरू असल्याचे जिल्हाधिकारी म्हणाले .आज झालेल्या लोकशाहीदिनात एकूण २३३ तक्रारी दाखल झाल्या आहेत .यातील ११४ तक्रारी महसूल विभागाबाबत आहेत .यातही भूसंपादनाचा मोबदला आणि पुनर्वसनाच्या अनुषंगाने या तक्रारी आहेत .याकडे विशेष लक्ष दिले जाणार असल्याचे ते म्हणाले .महसूल विभागाशिवाय जिल्हा परिषदेबाबत २८ , ग्रामीण पोलिसांबद्दल १७ , महापालिकेबाबत १७ , पोलिस आयुक्तालयाबाबत ( शहर पोलिस ) १४ , उपनिबंधक सहकारी संस्था कार्यालयाबाबत १२ , वीज मंडळाबाबत आठ व अन्य २३ तक्रारी आहेत .जानेवारी अखेरपर्यंत १७ हजार ५८० तक्रारी दाखल झाल्या असून १७ हजार ४३५ तक्रारी निकाली काढण्यात आल्या आहेत .१४५ तक्रारी शिल्लक आहेत .तक्रारी निकाली निघण्याचे प्रमाण ९९ टक्के असल्याचे त्यांनी सांगितले .रोजगार हमीची ४४ कामे सुरू असून मजूर क्षमता १९१४ आहे .प्रत्यक्ष कामावर ९७ मजूर आहेत .सांगोला तालुक्‍यात १४ , बार्शी तालुक्‍यात ८ , पंढरपूर तालुक्‍यात सहा , माळशिरस व अक्कलकोट तालुक्‍यात प्रत्येकी चार , दक्षिण सोलापूर तालुक्‍यात एक व उत्तर सोलापूर तालुक्‍यात तीन कामे तसेच करमाळा तालुक्‍यात ४ कामे सुरू आहेत .पर्यटन विकास महामंडळाच्या प्रायोजकत्वाने घेण्यात आलेल्या सोलापूर महोत्सवासाठी ५६ लाख ७० हजार रुपयांचा निधी जमा झाला .महोत्सवासाठी सुमारे २२ लाख रुपये खर्च झाला आहे .सुमारे ३४ लाख रुपये शिल्लक असून पुढच्या वर्षी महोत्सव घेता यावा यासाठी सोलापूर महोत्सव समिती स्थापन करण्यात आली असून समितीच्या खात्यावर ही रक्कम ठेवण्यात आली आहे .पर्यटन विकास महामंडळाचा दरवर्षी महोत्सव घेण्याचा मानस आहे , असे जिल्हाधिकाऱ्यांनी सांगितले .महोत्सवात जे स्टॉल होते त्यांना अपेक्षित प्रतिसाद मिळाला नाही .खाद्यपदार्थांच्या स्टॉललाही असाच प्रतिसाद होता .यामुळे स्टॉलधारकांना प्रत्येकी चार-चार हजार रुपये परत देण्यात आले असल्याचे ते म्हणाले .दर महिन्याच्या तिसऱ्या सोमवारी जिल्हाधिकारी कार्यालयात दूरध्वनीवरून तक्रारी स्वीकारण्यात येणार असून यासाठी ०२१७-२७३१०२० , २१ , २२ असे तीन क्रमांक आहेत , असे जिल्हाधिकाऱ्यांनी सांगितले .राज्यातील सर्व सेतू कार्यालयांची पाहणी झाली आहे .यात सात ते आठ जिल्ह्यातील सेतू कार्यालयांना " ए प्लस ' अशी श्रेणी मिळाली आहे .त्यात सोलापूरच्या सेतू कार्यालयाचा समावेश असल्याची माहिती जिल्हाधिकाऱ्यांनी दिली .निर्धारित वेळेचे भारनियमन वगळता अतिरिक्त भारनियमन करण्यात येऊ नये , अशी सूचना वीज मंडळाच्या अधिकाऱ्यांना दिली आहे .या अनुषंगाने आज महावितरणच्या अधिकाऱ्यांशी चर्चा केल्याचेही जिल्हाधिकाऱ्यांनी सांगितले .चिंचवड येथील स्वानंद महिला संस्था व भारतीय जैन संघटना यांच्या वतीने आयोजित स्त्री साहित्य-कला संमेलनात यंदाचा " स्वानंद समाजभूषण पुरस्कार ' प्रमिला सांकला यांना देण्यात येणार आहे , अशी माहिती संयोजिका सुरेखा कटारिया यांनी आज पत्रकार परिषदेत दिली .या वेळी मनीषा लुंकड , कांता दर्डा , अनिता सोळंकी , ऍड. वीणा दशपुते , छाया मंडलेचा , अलका शहा व प्रकाश कटारिया उपस्थित होते .चिंचवडच्या चैतन्य सभागृहात शनिवारी ( ता. १० ) हे एक दिवसीय संमेलन होणार आहे .सकाळी आठ वाजता ग्रंथदिंडीने संमेलनाची सुरवात होईल .त्यात फत्तेचंद जैन , न्यू इंग्लिश स्कूल , गेंदीबाई चोपडा हायस्कूल , जैन कन्या प्रशाला व जैन अध्यापक महाविद्यालयातील विद्यार्थी सहभागी होतील .दुपारी साडेअकरा वाजता " आम्ही कालच्या , आजच्या व उद्याच्या ' या परिसंवादात इंदिरा इन्स्टिट्यूटच्या कार्यकारी संचालिका डॉ. प्राची जावडेकर , कवयित्री अरुणा ढेरे , ज्योतिषतज्ज्ञ डॉ. सुषमा करंदीकर व स्वानंद संस्थेच्या अध्यक्षा रंजना लोढा सहभागी होतील .दोन वाजता कविसंमेलन होईल .सायंकाळी चार वाजता पुरस्कार वितरण होणार असून , त्यात गीता तिलवानी यांना " स्वानंद महिला भूषण ' व कविता सेठिया यांना " स्वानंद उद्योग भूषण ' पुरस्कार देण्यात येणार आहे ." स्वानंद भरारी ' पुरस्कारार्थींमध्ये सीमा शेख , वर्षा कुलकर्णी ( पत्रकारिता ) , उज्ज्वला अथावर , संगीता नहार ( शैक्षणिक ) , पुष्पा कर्नावट , कांता खाबिया ( धार्मिक ) , मंजू चोपडा , कांचन बाफना ( सांस्कृतिक ) , विमल खंडागळे , उज्ज्वला मराठे ( सामाजिक ) , तरुलताबेन शहा ( कला ) यांचा समावेश आहे .अभिनेत्री सुकन्या कुलकर्णी-मोने यांच्या हस्ते पुरस्कार वितरण होईल .सायंकाळी पाच वाजता स्थानिक महिला कलाविष्कार सादर करतील ." शहराच्या विकासाचे मुद्दे विचारात घेतल्यानंतरच , कोणत्या पक्षाबरोबर जायचे , याचा निर्णय घेऊ , ' असे महाराष्ट्र नवनिर्माण सेनेचे अध्यक्ष राज ठाकरे यांनी आज पत्रकार परिषदेत सांगितले .शहर विकासाचा किमान समान कार्यक्रम असावा , असे मत त्यांनी व्यक्त केले .मिळालेल्या जागांचा वापर " बार्गेनिंग ' किंवा ब्लॅकमेलिंगसाठी करणार नाही , असेही त्यांनी स्पष्ट केले .पालिकेच्या निवडणुकीनंतर श्री. ठाकरे यांनी प्रथमच घेतलेल्या पत्रकार परिषदेत पुढील धोरणांबद्दल झाकली मूठ कायम ठेवली ." कोणाबरोबर जायचे , याबद्दल अद्याप निर्णय झालेला नाही .या संदर्भात मुंबईत चर्चा करून निर्णय घेऊ , ' असे त्यांनी सांगितले .पुण्यातील मतदारांनी सत्ताधाऱ्यांना नाकारले आहे , हा मुद्दा विचारात घेणार का , असे विचारले असता ते म्हणाले , " शहराचा विकास हाच मुख्य मुद्दा समोर ठेवणार आहोत .विकासकामे कोण वेळेत पूर्ण करतो , हे महत्त्वाचे आहे . ''पालकमंत्री अजित पवार यांच्या वक्तव्याचा संदर्भ दिला असता " अद्याप कोणाशी संपर्क झालेला नाही ' , असे त्यांनी नमूद केले ." नागरी सुविधा आणि शहरांचे प्रश्‍न वगळता कोणतेही भावनिक किंवा अन्य मुद्दे न घेता निवडणूक लढविली .त्याला जो प्रतिसाद मिळाला , पहिल्या निवडणुकीत आठ जागा निवडून आल्या , त्याबद्दल आपण खूष आहोत , अशी प्रतिक्रिया श्री. ठाकरे यांनी व्यक्त केली .ते म्हणाले , "" पक्ष नवा असताना जनाधार किती आहे , लोक किती प्रतिसाद देतात , नवा मतदार कुठे वळतो आहे , याची उत्तरे आम्हाला हवी होती .त्यामुळे या निवडणुका आम्ही स्वबळावर लढविल्या .नवा मतदार मोठ्या प्रमाणावर "मनसे'कडे वळताना दिसत आहे .इतर पक्षांवरून लोकांचा विश्‍वास उडत चाललेला असताना , "मनसे'च्या रूपाने त्यांना पर्याय मिळाला आहे .मी कोणाचीही मते छाटण्यासाठी किंवा माणसे फोडण्यासाठी पक्ष काढलेला नाही .फोडाफोडी करायची असती , तर सर्वांत प्रथम यादी जाहीर केली नसती . ''सेनाप्रमुख बाळासाहेब ठाकरे यांनी केंद्रीय कृषिमंत्री शरद पवार यांना एकत्र येण्याचे आवाहन केले होते , त्याबद्दल ते म्हणाले , " " मुळात हे दोघे एकत्र येणार का , हा प्रश्‍न आहे . ''दरम्यान , यानंतर झालेल्या मेळाव्यात पक्षाच्या नवनिर्वाचित सदस्यांचा सत्कार करण्यात आला .शहराध्यक्ष विक्रम बोके , सरचिटणीस दीपक पायगुडे आदी या वेळी उपस्थित होते ." व्हॅलेंटाईन डे ' साजरा करण्यासंदर्भातील भूमिका स्पष्ट करताना श्री. ठाकरे म्हणाले , " " गझनीच्या महंमदापासून ते ब्रिटिशांपर्यंत अनेकांनी आक्रमण करून येथे राज्य केले .पण देशाचे काही एक वाकडे झाले नाही ; तर एका दिवसाने काय फरक पडणार आहे ?शुभेच्छापत्रांची विक्री फक्त वाढेल .पूर्वी मी ज्या संघटनेत होतो , तेथे एखादी गोष्ट पटली नाही , तरीही प्रमुखांच्या धोरणाची अंमलबजावणी करण्यात येत असे .आता माझ्या पक्षात मी प्रमुख आहे .'' पावसाविषयी वर्तविण्यात येणाऱ्या अंदाजातील अचूकतेसाठी "इंडियन इन्स्टिट्यूट ऑफ ट्रॉपिकल मेट्रिओलॉजी'तर्फे ( आयआयटीएम ) " मोबाइल डॉप्लर रडार ' यंत्रणेचा उपयोग केला जाणार असून , केंद्रीय भूविज्ञान मंत्रालयाने त्याला नुकतीच मंजुरी दिली आहे .पावसाळी ढगांचा अभ्यास करण्यासाठी या रडारचा उपयोग होणार असून , त्यासाठी देशात केवळ " आयआयटीएम ' या संशोधन संस्थेलाच सरकारने परवानगी दिली असल्याचे संस्थेचे संचालक डॉ. बी. एन. गोस्वामी यांनी सांगितले .ते म्हणाले , " " अचूक अंदाज वर्तविण्यासाठी पावसाळी हंगामातील ढग आणि त्यांचा वातावरणातील हवेशी परस्परसंबंध याचा अभ्यास आवश्‍यक असतो .आतापर्यंत "मान्सून'च्या अंदाजात हीच कमतरता होती .मात्र , नव्या "रडार'मुळे ढगांतील पाण्याचे प्रमाण ओळखता येणे शक्‍य होणार असून , त्याद्वारे पावसाचा अंदाजही अधिक अचूक वर्तविता येऊ शकेल .'' "रडार प्रक्रिये'साठी सुमारे १५ कोटी रुपये खर्च अपेक्षित असून , आगामी नऊ महिन्यांमध्ये त्याचे काम पूर्ण होईल , असेही डॉ. गोस्वामी यांनी नमूद केले .ही यंत्रणा "आयआयटीएम'प्रमाणेच ढगांविषयीचे संशोधन करणाऱ्या देशातील इतर संस्थांनाही वापरता येणार आहे , असेही त्यांनी सांगितले .येत्या एक मार्चपासून रेल्वेचे आरक्षण ९० दिवस आधीसुद्धा करता येणार आहे .मात्र , बहुसंख्य प्रवासी इतक्‍या आधी आपल्या प्रवासाचे नियोजन करीत नाहीत व त्यामुळे आयत्या वेळी आरक्षण रद्द करण्याचे प्रमाण वाढेल आणि अखेरीस प्रवाशांचेच नुकसान होईल , अशी भूमिका पुणे प्रवासी संघाने घेतली आहे .सध्या कोणत्याही रेल्वेगाडीचे आरक्षण ६० दिवस आधी करता येणे शक्‍य आहे .एक मार्च ते ३१ मे या कालावधीसाठी ९० दिवस आधी आरक्षण करता येण्याची सुविधा रेल्वेतर्फे प्रायोगिक तत्त्वावर राबवणार आहे .या योजनेच्या यशस्वितेबाबत पुणे प्रवासी संघाचे अध्यक्ष ऍड. कनुभाई त्रिवेदी यांनी शंका व्यक्त केली आहे .ते म्हणाले , " " सध्या ६० दिवस आधी आरक्षण करता येते .त्यात १५ टक्के आरक्षणे रद्द होतात .त्यामुळे परतावा शुल्काच्या माध्यमातून रेल्वेला दररोज सुमारे आठ लाख रुपये उत्पन्न मिळते .९० दिवस आधी आरक्षण करण्याची योजना लागू झाली , तर आरक्षण रद्द करण्याचे प्रमाण २५ टक्‍क्‍यांवर जाईल .यातून रेल्वेला निश्‍चितच फायदा होईल .पण आरक्षण रद्द करण्याचे प्रमाण वाढल्याने अधिकाधिक प्रवाशांचे नुकसान होईल . ''याबाबत एका रेल्वे अधिकाऱ्याशी संपर्क साधला असता , तो म्हणाला , " " उन्हाळ्याच्या किंवा हिवाळ्याच्या सुट्टीच्या वेळी प्रवासाचे नियोजन तीन महिने आधी करणे शक्‍य आहे .जितके आधी आरक्षण करून तिकीट काढले जाते , तेवढी गाडीत हवी ती जागा मिळण्याची निश्‍चिती वाढते .त्यामुळे अधिकाधिक प्रवाशांचा कल लवकरात लवकर आरक्षण करण्याकडे असतो .त्यामुळे तीन महिने आधी आरक्षण करणारे प्रवासी वाढतील हे खरे असले , तरी आयत्या वेळी आरक्षण रद्द करणाऱ्यांची संख्याही वाढेल , या म्हणण्याला वाव आहे .परंतु , ज्या प्रवाशाला इतक्‍या आधी प्रवासाचे नियोजन करायचे नसेल , त्याच्यासाठी तत्काळ आरक्षणाची सोयही रेल्वेने केली आहे .अशा वेळी प्रवासी त्याचा फायदा घेऊ शकतात . ''चौथ्या "पुलोत्सवा'त नुकताच ज्येष्ठ कवी , दिग्दर्शक , लेखक गुलजार यांना " बहुरूपी पुल ' सन्मान देण्यात आला .त्यानिमित्त गुलजार यांची मुलाखतही घेण्यात आली .गुलजार यांनी " त्रिवेणी ' या नावाने सादर केलेला काव्याचा नवा आकृतिबंध रसिकांच्या मनात दीर्घकाळ रेंगाळत राहिला .मात्र गुलजार यांची मुलाखत इंग्रजी आणि मराठी भाषेत प्रश्‍न विचारून घेण्याचा प्रयत्न सर्वांनाच खटकला .प्रश्‍नकर्तेही शेवटपर्यंत चाचपडत राहिले ; कारण सफाईदार इंग्रजीची वानवा होती आणि शेवते यांची " सुपरफास्ट मराठी ' गुलजार यांच्यासारख्या अमराठी , पण मराठी भाषेवर प्रेम असणाऱ्या कलाकारासाठी अवघड होती .स्वतः गुलजार यांनीही दोन-तीन वेळा ही अडचण बोलून दाखवली .पण प्रश्‍नकर्त्यांनी तिकडे दुर्लक्ष केले .परिणामी प्रश्‍न मराठी-इंग्रजीत आणि गुलजार यांची फर्मास उत्तरे हिंदीत , अशी वेगळीच " त्रिवेणी ' रसिकांसमोर आली .नुकत्याच झालेल्या महापालिकेच्या निवडणुकीत एका प्रभागातील उमेदवाराच्या प्रचारफेरीदरम्यान घडलेला हा किस्सा .तिकीट मिळालेल्या उमेदवाराने प्रचारार्थ वाहनफेरी आयोजिली होती .प्रचारफेरीत कार्यकर्ते घोषणा देत होते , तर जीपमधील ध्वनिवर्धकावरून महिला कार्यकर्त्या " आमच्या दादांना निवडून द्या ... ते अमूक कामे करतील ... तुमचे प्रश्‍न सोडवतील , ' अशा घोषणा देत होत्या .घोषणा देऊन थकल्यावर त्यांनी माईक खाली ठेवला .ही संधी साधून त्यांच्या चिरंजीवांनी माईक उचलला आणि " आमच्या दादांना निवडून द्या , ' अशी घोषणा त्यानेही दिली .मात्र , त्याने घोषणा देताना दादांच्या पक्षाऐवजी दुसऱ्याच पक्षाचा उल्लेख केल्याने सर्व जण स्तब्ध झाले .जीपमधून उतरून मतदारांशी बोलणारे दादाही दचकले .चिरंजीवांच्या चुकीमुळे त्याला आईकडून "धपाट्या'चा प्रसाद मिळाला , तर " निवडून यायच्या आधीच माझे पक्षांतर झाले , ' अशी कोटी करीत दादांनी वेळ मारून नेली .पीएमटी प्रवासातील हा प्रसंग .मोबाईलवर बोलत एक तरुणी डेक्कन जिमखाना स्थानकावर बसमध्ये चढली .तिकीट देण्यासाठी वाहक तिच्या नजीक गेला , तरीही मोबाईलवरील तिचे बोलणे थांबण्याचे चिन्ह दिसेना .तेव्हा " अहो ताई , आधी तिकीट घ्या नि मग खुशाल बोलत बसा ' असे वाहक तिला मोठ्याने म्हणाला .वाहकाच्या खड्या बोलाने तरुणीने मोबाईलवरील आपले बोलणे आटोपते घेतले .तिकीट देताना वाहक पुन्हा म्हणाला , " " ताई , तुम्ही मोबाईलवर खुशाल बोला हो ; पण बसमध्ये चढताना-उतरताना आणि तिकीट घेताना तरी मोबाईल बंद ठेवा ! ' एवढ्यात त्या तरुणीचा थांबा आला आणि आपल्या जागेवरून ती उठली ते मोबाईलवर बोलतच !बसमधून उतरतानाही तिचे मोबाईलवर बोलणे चालूच होते .सर्व प्रवाशांसमोर बोलूनही तरुणीवर कोणताच परिणाम न झाल्याने वाहकाचा चेहरा पाहण्यासारखा झाला होता .आसपास घडणाऱ्या घटनांचा अन्वयार्थ कसा लावला जाईल , याचा पत्ता कोणालाच लागत नाही .राज्य , राष्ट्रीय पातळीवर घडणाऱ्या प्रसंगांचा संदर्भ लक्षात घेऊन त्याला स्थानिक पातळीवर जोडण्याची हौस अनेकांना असते .नुकत्याच झालेल्या एका कार्यक्रमात वक्‍त्यांच्या या हौसेमुळे हास्यनिर्मिती झाली .त्याचे झाले असे , की काही दिवसांपूर्वी मुंबईत सिद्धिविनायकाच्या दर्शनाला " सुपरस्टार ' अमिताभ बच्चन गेला असताना तो गजाननाचे वाहन मूषकाच्या कानात काही तरी सांगत असल्याची छायाचित्रे अनेक ठिकाणी प्रसिद्ध झाली .गणपतीचे वाहन मूषक असल्याने त्याची मदत घेऊन अमिताभने आपली मागणी सिद्धिविनायकाकडे केली असावी , असा अर्थ काढून अन्‌ तोच धागा पकडून संबंधित वक्ते म्हणाले , " पुण्यात श्रीमंत दगडूशेठ हलवाई गणपतीपर्यंत आपली मागणी पोचवायची झाल्यास "तात्यां'च्या माध्यमातून केली की लवकर पोचते ! 'मराठी चित्रसृष्टीचा वाढता विस्तार जुन्या कलाकारांना गोंधळात कसा टाकतो , याचा प्रत्यय नुकत्याच झालेल्या एका कार्यक्रमात आला .मराठी चित्रसृष्टीवर आधारित एका पुस्तकाच्या "प्रमोशन'साठी ज्येष्ठ नायिका हजर होत्या .त्या कार्यक्रमाच्या नियोजित वेळेपूर्वी आल्या होत्या .मात्र , नव्या पिढीतील काही नायिकांना उशीर झाला .त्यातच कार्यक्रमस्थळी एका नव्या नायिकेचे आगमन झाले .त्या दोघींनी एकमेकींकडे पाहून आमच्यातील ओळख फारच जुनी असल्याचा आविर्भाव चेहऱ्यावर आणला .जुन्या नायिकेकडून प्रतिसाद मिळाल्याचे पाहून , नव्या नायिकेने लगेच खाली वाकून त्यांना नमस्कार केला .जुन्या नायिकेने एका भलत्याच नावाने त्या नव्या नायिकेचा उल्लेख केला .स्वत:चा वेगळाच नामोल्लेख झालेला पाहून मात्र नव्या नायिकेच्या चेहऱ्याचा रंग पार उडाला .पण , तो सफाईतदारपणे लपवत तिने वेगवेगळ्या प्रकारे आपली ओळख सांगण्याचा प्रयत्न सुरू केला .चित्रपट , मालिकांमधून ओळख निर्माण करणाऱ्या नव्या नायिकेला जुन्या नायिकेसमोर ओळख सांगण्यासाठी मात्र संघर्ष करावा लागला .भारतीय वंशाची अंतराळवीर सुनीता विल्यम्स आता अंतराळात सर्वाधिक वेळा चालण्याचा विक्रम करणारी महिला होण्याचा मान मिळविणार आहे .सुनीताने तिचा सहकारी मायकेल लोपेझ-अलेग्रिया याच्यासह काल " स्पेसवॉक " केला .तात्पुरत्या रहिवासाच्या ठिकाणापासून कायमस्वरूपी रहिवासाच्या ठिकाणापर्यंत जाण्यासाठी दोघांना हे चालणे करावे लागले .पुढील नऊ दिवसांत एकूण तीन वेळा सुनीताला असा " स्पेसवॉक " करावा लागणार आहे .जुलैमध्ये पृथ्वीवर परतल्यानंतर " नासा " तर्फे सर्वाधिक काळ अंतराळात राहण्याचा विक्रम सुनीताच्या नावावर जमा होणार आहे .याशिवाय अंतराळात सर्वाधिक " स्पेसवॉक " करणारी महिला , हा बहुमानही फेब्रुवारीअखेर तिच्याच नावे असणार आहे .काल सुरू केलेल्या पहिल्या "स्पेसवॉक"मध्ये सुनीता आणि मायकेलने अवकाश स्थानकाच्या बाहेरील " लूपए " या वातानुकूलित यंत्रणेच्या बदलाचे काम केले ." लूपबी " नावाच्या दुसऱ्या यंत्रणेच्या बदलाचे काम चार फेब्रुवारी रोजी दुसऱ्या "स्पेसवॉक"च्या वेळी केले जाणार आहे .कालच्या 'स्पेसवॉक'दरम्यान अंतराळवीरांना वेळ कमी पडल्यामुळे " गेट अहेड्‌स " नावाने ओळखली जाणारी अवांतर कामे थांबवावी लागली .याशिवाय 'अमोनिया कूलंट'च्या गळतीची संभाव्य शक्‍यता , हेही या अंतराळवीरांपुढे आव्हान होते .सुदैवाने अशी गळती झाली नसल्याचे सुनीताने "नासा"च्या नियंत्रण कक्षाला कळविले .महापालिकेच्या सत्तेवर दावा सांगण्यासाठी गेले दोन महिने सुरू असलेल्या महायुद्धाचा उद्या शुक्रवार रोजी दुपारी बारापर्यंत निकाल लागणार आहे .विशेषतः मतदानाच्या टक्केवारीवरून कोणा एकाच्या हातात सूत्रे येणार , की त्रिशंकू अवस्था निर्माण होणार , याबाबत कमालीची उत्सुकता निर्माण झाली आहे .महापालिकेच्या १४४ जागांसाठी रिंगणात उतरलेल्या ११३४ उमेदवारांचे भविष्य आज मतदान यंत्रात बंद झाले .१८ लाख ५१ हजार मतदारांपैकी सुमारे ५३ टक्के मतदारांनी मतदान केले .उद्या सकाळी नऊ वाजता मतमोजणीला शिवाजीनगर येथील गोदामात सुरवात होणार आहे .मतदान यंत्राद्वारे मतदान झाल्यामुळे दुपारपर्यंत निकाल हाती येतील .गेल्या बारा वर्षांत शहरातील मतदारांची संख्या ३५ टक्‍क्‍यांनी वाढली .वाढलेल्या मतदारांमध्ये तरुणांची संख्या मोठी आहे .मात्र , मतदानाच्या दिवशी या वर्गात विशेष उत्साह दिसला नाही .झोपडपट्टीतील मतदारांचा उत्साह दिसला ; तसेच मध्यमवर्गीय मतदारांनीही मतदान केले .मात्र , उच्चभ्रूवर्ग याबद्दल निरुत्साही होता .मतदानाच्या या टक्केवारीचा निकालावर काय परिणाम होणार , याचा कोणाला फायदा होणार आणि कोणाला फटका बसणार , याबाबत परस्परविरोधी तर्क लढविण्यात येत आहेत .शहराच्या पूर्वेकडील भाग तसेच नव्याने समाविष्ट झालेल्या गावांमधील काही भागांमध्ये सकाळी मोठ्या प्रमाणावर मतदान झाले .त्यामुळे हे प्रमाण कायम राहिले , तर मतदानाची टक्केवारी वाढणार , असा अंदाज व्यक्त करण्यात येत होता .प्रत्यक्षात मतदानाची मुदत संपल्यानंतर मात्र ही आशा फोल ठरली .मतदार याद्यांमधील घोळ , मतदान केंद्रांबद्दल मतदारांना असलेली अपुरी माहिती हे देखील एक कारण असल्याचे सांगितले जात आहे .गेल्या वेळी निवडणुकीच्या रिंगणात तीनच प्रमुख पक्षांचे उमेदवार होते .त्यातही बहुसदस्यीय प्रभाग पद्धतीमुळे अपक्षांची संख्या कमी झाली होती .मात्र यंदा पुन्हा वॉर्डनिहाय निवडणूक झाली .खासगी वाहिन्यांना आता भारतातील ; तसेच परदेशांतील क्रिकेट सामन्यांच्या थेट प्रक्षेपणासाठी आवश्‍यक असलेले " क्‍लीन लाइव्ह फीड " दूरदर्शनलाही द्यावे लागणार आहे .आज केंद्र सरकारने याबाबतचा वटहुकूम जारी केला असून , त्याबाबतचे विधेयक लवकरच संसदेत सादर केले जाणार आहे .या वटहुकमानुसार केवळ क्रिकेटच नव्हे , तर सर्व खेळांबाबत हा नियम प्रत्येक खासगी वाहिनीला बंधनकारक राहणार आहे , असे वृत्त "सीएनएन-आयबीएन"ने आज दिले आहे ; मात्र दुसऱ्या बाजूने विचार केल्यास सात मिनिटांचा फरक संपविण्यासाठी दूरदर्शनला ७५ टक्के नफ्यावर पाणी सोडावे लागणार आहे हे उघड आहे .नभोवाणी ; तसेच प्रसार भारती ( दूरदर्शन ) यांना निंबस या वाहिनीने वेस्ट इंडीजविरुद्धच्या मालिकेच्या थेट प्रक्षेपणासाठी क्‍लीन लाइव्ह फीड न देता " डिफर्ड फीड " दिले होते , त्यानंतर हा वाद सुरू झाला आहे .निंबसकडे भारतातील सामन्यांच्या थेट प्रक्षेपणाचे हक्क असून , त्यांनी आपल्या हक्कांवर गदा येते , असे कारण देत दूरदर्शनला क्‍लीन लाइव्ह फीड देता येणार नसल्याचे दिल्ली उच्च न्यायालयात सांगितले होते .हा वाद अद्याप न्यायालयातच असून , त्यावर येत्या आठ फेब्रुवारी रोजी सुनावणी आहे ; मात्र त्यापूर्वीच सरकारने हा वटहुकूम काढला आहे .आता यानुसार निंबस ; तसेच खासगी वाहिन्यांना भारताच्या प्रत्येक सामन्याचे थेट प्रक्षेपण करत असताना दूरदर्शनलाही क्‍लीन लाइव्ह फीड देणे बंधनकारक होणार आहे .वेस्ट इंडीजविरुद्धच्या चार सामन्यांच्या प्रक्षेपणाचे सात मिनिटे उशिराने डिफर्ड फीड दूरदर्शनला दिले जात होते व त्यामुळे केबल नसलेल्या प्रेक्षकांना दूरदर्शनवरून सात मिनिटे उशिराने सामना पाहावा लागत होता .हा वटहुकूम काढला गेला असला , तरी विधेयक मांडण्यापूर्वी सरकारतर्फे याबाबत सविस्तर चर्चा करण्यासाठी एक समिती नियुक्त केली जाणार असून , त्यात प्रसारभारती व भारतीय क्रिकेट नियामक मंडळाचे सदस्य असतील ; मात्र त्याच वेळी खासगी वाहिन्यांना नुकसान होऊ नये यासाठीही विशेष तरतूद केली जाईल .त्यानुसार जाहिराती नसलेले क्‍लीन लाइव्ह फीड दूरदर्शनने घ्यायचे व त्याबदल्यात होणाऱ्या एकूण उत्पन्नातून खासगी वाहिनीला ७५ टक्के वाटा द्यायचा , असेही या वटहुकमात म्हटले आहे .खासगी वाहिन्यांनी करोडो रुपयांच्या मोबदल्यात भारतीय क्रिकेट नियामक मंडळाकडून सामन्यांच्या थेट प्रक्षेपणाचे हक्क घेतलेले असतात .त्यामुळे त्यांचेही नुकसान होणार नाही याची दखलही सरकारी पातळीवर घेतली जाणार आहे .दूरदर्शनला सात मिनिटे उशिरा फीड दिल्याबद्दल केंद्रीय माहिती व प्रसारण मंत्री प्रियरंजन दासमुन्शी यांनी निंबसवर काही दिवसांपूर्वी टीका केली होती .ज्या देशवासीयांकडे केबल नाही , त्यांना सात मिनिटे उशिरा सामना दाखवावा लागत असल्याने निंबस अन्याय करत असल्याचे मत त्यांनी व्यक्त केले होते ; तसेच त्याच वेळी सरकारी पातळीवर एक विधेयक मांडण्याचाही विचार बोलून दाखविला होता .त्यावर निंबसनेही न्यायालयात धाव घेतली होती ; मात्र निंबसला केवळ सामन्यांचे थेट प्रक्षेपण करण्याचे हक्क असून , टेरिस्ट्रीयल व रेडिओ हक्क नाहीत व हे हक्क देण्याचा भारतीय क्रिकेट नियामक मंडळाला अधिकार नाही , असेही स्पष्ट केले होते .या संपूर्ण प्रकरणात मंडळाने निंबसला पाठिंबा जाहीर केला होता .आता मात्र वटहुकूम काढला गेल्यानंतर ; तसेच विधेयक मंजूर झाल्यानंतर प्रत्येक सामन्याचे थेट प्रक्षेपणाचे हक्क घेणाऱ्या खासगी वाहिनीला दूरदर्शनला क्‍लीन लाइव्ह फीड द्यावेच लागणार आहे .आता सरकारने ही भूमिका घेतल्यानंतर मंडळाचे सचिव निरंजन शहा यांनी सांगितले , " आम्ही जेव्हा निंबसला हक्क दिले तेव्हा त्यात टेरिस्ट्रीयल ; तसेच रेडिओ हक्कांबाबत समावेश नव्हता .त्याच वेळी दूरदर्शन व निंबसदरम्यान बोलणी सुरू झाली होती , त्यात यश येत नव्हते .आता ही चर्चा पुन्हा एकदा सुरू झाली असून , त्यातून योग्य मार्ग सापडेल असा विश्‍वास आहे . ''महापालिका निवडणुकीच्या मतदानादरम्यान विविध पक्षांच्या गटांतील मारामाऱ्या तसेच दगडफेकीच्या काही घटनांमुळे आज शांत वातावरणाला गालबोट लागले .धक्काबुक्की करणे , मारामारी , धमकविणे आदी विविध प्रकारचे १५ गुन्हे पोलिसांकडे दाखल झाले आहेत .पुणे स्टेशनजवळ सायंकाळी झालेल्या दगडफेकीची तीव्रता जास्त होती .त्याचप्रमाणे बाणेर-बालेवाडी , बालाजीनगर परिसरातही मारामारीच्या घटना घडल्या .पुणे स्टेशनजवळ कॉंग्रेसचे उमेदवार अरविंद शिंदे व शिवसेनेचे नगरसेवक अजय भोसले यांच्या कार्यकर्त्यांत सायंकाळी साडेपाचच्या सुमारास धुमश्‍चक्री झाली .डॉ. बाबासाहेब आंबेडकर उद्यान प्रभाग क्रमांक ४६ मध्ये कॉंग्रेसचे उमेदवार अरविंद शिंदे व शिवसेनेचे माजी नगरसेवक अजय भोसले यांचे बंधू अमर भोसले निवडणूक रिंगणात आहेत .शाहू जलतरण तलावाशेजारील सरस्वती विद्यालयातील मतदान केंद्रात श्री. शिंदे यांच्या नात्यातील एका महिलेच्या मतदानावरून शिंदे व भोसले यांच्या कार्यकर्त्यांत वाद झाले .नंतर त्यावरून दोन्ही गटांत मारामाऱ्या सुरू झाल्या .त्या वेळी शिंदे यांच्या भावाच्या मोटारीवर दगडफेक झाली तेथून भोसले यांचे काही कार्यकर्ते क्वार्टर गेट चौकात गेले .त्यांनी शिंदे यांच्या निवडणूक बूथवर दगडफेक केली .त्यानंतर मोटारसायकलवरून काही कार्यकर्ते पुणे स्टेशनवर गेले .श्री. शिंदे यांच्या " सम्राट रेस्टॉरंट " , "नटेश्‍वर हॉटेल"च्या दिशेने शीतपेयांच्या बाटल्या फेकून मारण्यात आल्या .त्यामुळे रस्त्यावर काचांचा खच पडला होता .पुणे स्टेशन पोलिस चौकीसमोरच सुमारे पंधरा मिनिटे हा प्रकार सुरू होता .शिंदे यांच्या कार्यकर्त्यांनी प्रत्युत्तर देण्याचा प्रयत्न केल्यावर भोसले यांचे कार्यकर्ते पांगले .त्यानंतर पोलिसांनी घटनास्थळी धाव घेतली .नजीकच्या मथुरा लॉजमध्ये लपलेल्या चार कार्यकर्त्यांना पोलिसांनी ताब्यात घेतले .शिंदे यांच्या निवासस्थानाजवळही पोलिसांनी कडक बंदोबस्त ठेवला .त्या वेळी दंगलविरोधी पथकाला ( वज्र ) पोलिसांनी पाचारण केले .अनेक वरिष्ठ पोलिस अधिकाऱ्यांनी घटनास्थळाला भेट दिली .दगडफेकीच्या या घटनेमुळे स्टेशन परिसरातील सर्व दुकाने बंद झाली होती .या घटनेबाबत श्री. शिंदे म्हणाले , " गेल्या पंधरा दिवसांपासून भोसले यांच्याकडून आमच्या कार्यकर्त्यांना धमक्‍या येत आहेत .त्यांच्या कार्यकर्त्यांनी आज माझी भावजय साधना प्रवीण शिंदे यांनाही धक्काबुक्की केली .याबाबत पोलिसांनी तक्रार दिल्यावरही दखल घेतली नाही '' दगडफेकीचा प्रसाद श्री. शिंदे यांनाही बसल्याचे त्यांनी पत्रकारांना दाखविले .या घटनेबाबत चौघांना ताब्यात घेण्यात आल्याचे बंडगार्डन पोलिसांनी सांगितले .बाणेर-बालेवाडी प्रभागात मारामारी बाणेर बालेवाडी प्रभागातील "बाणेर-म्हाळुंगे" रस्त्यावर चॅप्लिन शाळेबाहेर कॉंग्रेसचे उमेदवार राहुल बालवडकर व राष्ट्रवादी कॉंग्रेसचे उमेदवार बाबूराव चांदेरे यांच्या कार्यकर्त्यांत किरकोळ कारणावरून सकाळी साडेआठच्या सुमारास मारामारी झाली .त्यात चांदेरे व त्यांच्या भावांनी केलेल्या मारहाणीत श्री. बालवडकर जखमी झाले .चांदेरे व त्यांचे भाऊ सुभाष , मारुती यांच्यासह चौघांवर चतुःशृंगी पोलिसांनी गुन्हा दाखल केला आहे .सुभाष व मारुती यांना अटक झाली आहे .बालाजीनगरमध्ये मारामारी बालाजीनगर प्रभाग क्रमांक १३६ मध्ये कॉंग्रेसचे उमेदवार अनंत भिंताडे व अपक्ष उमेदवार अभिजित कदम यांच्या कार्यकर्त्यांत सकाळी साडेदहाच्या सुमारास धक्काबुक्की झाली ."एलोरापॅलेस"मधील मतदान केंद्रातही त्या वेळी काही कार्यकर्ते घुसले होते .सुरवातीला तेथे पोलिस बंदोबस्त अपुरा होता .ही घटना झाल्यावर त्यात वाढ झाली .या प्रभागात मोठ्या प्रमाणावर बोगस मतदान झाल्याची तक्रार राष्ट्रवादी कॉंग्रेसचे उमेदवार दत्तात्रेय धनकवडे यांनी केली .मारामाऱ्यांच्या घटनेप्रकरणी गुन्हा दाखल झालेला नाही , असे सहकारनगर पोलिसांनी सांगितले .हरकानगरमध्ये धक्काबुक्की हरकानगर प्रभाग क्रमांक ७५ कॉंग्रेसचे उमेदवार रशीद शेख यांना अपक्ष उमेदवार रज्जाकखान यांच्या कार्यकर्त्यांनी धक्काबुक्की केल्याची तक्रार श्री. शेख यांनी पोलिसांकडे केली आहे .आज सकाळी साडेबाराच्या सुमारास भवानी पेठेतील शासकीय उर्दू अध्यापक विद्यालयात झाला .रज्जाक खान यांनी बोगस मतदान करविले , अशीही तक्रार रशीद शेख यांनी केली आहे .या घटनेनंतर येथे मोठा पोलिस बंदोबस्त वाढविण्यात आला .सदानंद शेट्टी , शेख यांना अटक व सुटका मंगळवार पेठेतील रवींद्रनाथ टागोर विद्यालयासमोर सकाळी कॉंग्रेसचे उमेदवार सदानंद शेट्टी व इंडियन मुस्लिम फ्रंटचे कार्यकर्ते असीम बाबूमिया शेख यांच्यात धक्काबुक्की झाली .त्या वेळी कार्यकर्त्यांना पांगवण्यासाठी पोलिसांना किरकोळ लाठीमारही करावा लागला .सार्वजनिक ठिकाणी गोंधळ घातल्याच्या आरोपावरून शेट्टी व शेख यांना फरासखाना पोलिसांनी अटक केली .दुपारी त्यांची जामिनावर सुटका झाली .वत्सला आंदेकर यांच्यावर गुन्हा डॉ. कोटणीस दवाखाना प्रभाग क्रमांक ७९ मध्ये राष्ट्रवादी कॉंग्रेसच्या कार्यकर्त्या मंगल अनिल नागूल यांना पानघंटी चौकात आज सकाळी साडेआठच्या सुमारास त्यांच्या पक्षाच्या बूथवर बसण्यास अटकाव केल्याच्या आरोपावरून माजी महापौर व कॉंग्रेसच्या उमेदवार वत्सला आंदेकर यांच्यावर खडक पोलिसांनी अदखलपात्र गुन्हा दाखल केला .श्रीमती आंदेकर यांनी जिवे मारण्याची धमकी दिल्याचेही फिर्यादीत म्हटले आहे .अनिस सुंडके यांच्या मोटारीवर दगडफेक राष्ट्रवादी कॉंग्रेसचे उमेदवार अनिस सुंडके यांच्या मोटारीवर सायंकाळी पावणेपाचच्या सुमारास एनआयबीएम रस्त्यावर हॉटेल सदानंदजवळ सहा जणांनी जोरदार दगडफेक केली .या प्रकरणी त्यांनी वानवडी पोलिसांकडे दिलेल्या तक्रारीत शिवसेनेचे उमेदवार महादेव बाबर यांच्या कार्यकर्त्यांनी हा प्रकार केल्याचे म्हटले आहे .सहा बोगस मतदारांना अटक , पाच संशयित ताब्यात दुसऱ्याच्या नावाने मतदान केल्याच्या आरोपावरून निगडी पोलिसांनी आज दुपारी महादेव ऊर्फ बंडू जगन्नाथ मेहर व सुभाष किसन परळकर यांना अटक केली .समर्थ पोलिसांनीही संजय बसवराज करे , नरेंद्र संपत पाटील , संतोष सोमा वाडेकर यांना रास्ता पेठेतील एसव्ही युनियन हायस्कूलमध्ये पकडले .खडक पोलिसांनी हरकारनगर प्रभागात शौकत महंमद कासम शेख यास दुसऱ्या व्यक्तीच्या नावाने मतदान करताना पकडले .बालाजीनगर प्रभागात चार संशयित मतदारांना सहकारनगर पोलिसांनी ताब्यात घेतले .भारती विद्यापीठ प्रभाग क्रमांक १४३ मध्येही दुसऱ्या व्यक्तीच्या नावाने मतदान केल्याच्या आरोपावरून एका महिलेला पोलिसांनी ताब्यात घेतले .या दोन्ही घटनांबाबत निवडणूक अधिकाऱ्यांनी पडताळणी केल्यावर पुढील कारवाई करण्यात येईल , असे पोलिसांनी सांगितले .एकीकडे प्रेमी मनांचा मिलाफ , उत्साह तर दुसरीकडे प्रेमाच्या नावाखालील विकृतींचा निषेध , प्रतिकात्मक पुतळ्याचे दहन अशा परस्परविरोधी कार्यक्रमांनी शहरासह जिल्ह्यात आज व्हॅलेंटाईन डे झाला .संघटनांकडून होणारा विरोध लक्षात घेत प्रेमीजणांनी आज शहरातील उद्यानांत जाण्यापेक्षा कॉलेज कॅम्पस किंवा सिनेमागृहात जाणेच पसंत केले .तरुणांनी प्रथम आज गुलाब फुलांचे स्टॉल गाठले ." प्रेमासाठी जगा आणि प्रेमासाठी मरा " असा संदेश देणाऱ्या व्हॅलेंटाईनच्या स्मरणार्थ अनेकांनी प्रेम धडधडीतपणे व्यक्त केले .केवळ तरुणाईचाच समावेश होता असे नाही .अनेक महिला , पुरुषांनी गुलाबाची फुले खरेदी करण्यास गर्दी केली होती .शहरात सुमारे बारा हजार गुलाब फुलांची विक्री झाली .गिफ्ट सेंटरमध्येही गर्दी होती .सुशिक्षित बेरोजगार युवा संघटना आणि शिवसेनेने व्हॅलेंटाईन डेचा तीव्र निषेध केला .युवा संघटनेने प्रतिकात्मक पुतळ्याची अंत्ययात्रा काढून त्याचे दहन केले .कॉलेज कॉर्नर , आमराईतही निषेध करण्यात आला .प्रदेशाध्यक्ष दीपक चव्हाण , सरचिटणीस अजय पुजारी , जिल्हाध्यक्ष महादेव दबडे , उपाध्यक्ष देशभूषण उपाध्ये यांनी भाग घेतला .शिवसेना विश्रामबाग शाखेने विलिंग्डन महाविद्यालयासमोर निषेध व्यक्त केला .आमचा प्रेमाला नाही तर प्रेमातील विकृतीला विरोध आहे , असे उपशहरप्रमुख हरिदास पडळकर यांनी सांगितले .नितीळ काळे , कैलास भिसे आदींनी त्यात सहभाग घेतला .तरुणाईचा एकीकडे "व्हॅलेंडाईन डे"चा जल्लोष सुरू असताना शिवसेनेने आज भेटकार्डांची होळी करून निषेध नोंदविला .माजी शहरप्रमुख शशिकांत वाघमोडे यांच्या नेतृत्वाखाली आंदोलन झाले .अनिल रसाळ , बसवंत भोरावत , पांडुरंग लोहार , कांतिनाथ सातपुते , विकास सूर्यवंशी , विनायक माईनकर , पुष्कर माने , विनायक तोरवी , दिलीप नाईक , दत्ता बुवा , अनिकेत डहाळे असे कार्यकर्ते उपस्थित होते .राधानगरी या छोट्याशा गावाची शताब्दी कोल्हापूरच्या दृष्टीने ऐतिहासिक महत्त्वाची घटना आहे .राजर्षी शाहू महाराजांच्या दूरदृष्टीचे प्रतीक असलेले या गावाजवळील राधानगरी धरण केवळ कोल्हापूरचाच नव्हे , तर महाराष्ट्राचा मानबिंदू आहे .शताब्दी वर्षाचे औचित्य साधून राधानगरी परिसराच्या सर्वांगीण विकासासाठी नव्या दमाने प्रयत्न होणे गरजेचे आहे .कोल्हापूर जिल्ह्याच्या पश्‍चिम टोकाला असलेला राधानगरी तालुका नैसर्गिकदृष्ट्या समृद्ध आणि संपन्न आहे .कोकण आणि घाटमाथ्याला जोडणारा हा तालुका तेथील दोन धरणांमुळे विशेष प्रसिद्ध आहे .राधानगरी आणि काळम्मावाडी या धरणांमुळे अख्खा कोल्हापूर जिल्हा सुजलाम्‌ सुफलाम्‌ झाला ; पण विरोधाभासाचा भाग असा की , संपूर्ण जिल्ह्याच्या विकासगंगेचा पाया असणारा हा तालुका मात्र विकासाच्या बाबतीत तसा दुर्लक्षितच राहिला आहे .औद्योगिक विकास नाही , पुरेशा शैक्षणिक सुविधा नाहीत , आरोग्यविषयक प्रश्‍नांकडे लक्ष दिले गेले नाही , दळणवळण आणि संपर्काच्या दृष्टीनेही सुविधांचा आणि साधनसामग्रीचा अभाव अशा परिस्थितीमुळे हा तालुका तुलनेने अविकसितच राहिला आहे .निदान आता तरी शताब्दी वर्षाचे औचित्य साधून शासनाने तालुक्‍याच्या विकासाचा धडक कार्यक्रम हाती घेतल्यास राजर्षी शाहू महाराजांच्या स्मृतीला ते एक आगळेवेगळे अभिवादन ठरू शकेल .थोर समाजसुधारक आणि दूरदृष्टी असणारा कृतिशील राजा म्हणून राजर्षी शाहू महाराजांचे नाव महाराष्ट्राच्या इतिहासात अजरामर झाले आहे .महाराष्ट्राच्या शेती , उद्योग , शिक्षण आणि सहकार क्षेत्रातील वाटचालीत कोल्हापूरचे योगदान मोलाचे मानले जाते .सर्व क्षेत्रांतील कोल्हापूरच्या चौफेर प्रगतीची पायाभरणी राजर्षींच्या कारकिर्दीतच झाली होती .राधानगरी धरण महाराजांच्या दूरदृष्टीचाच आविष्कार आहे .राजर्षी शाहूंनी शंभर वर्षांपूर्वी सिंचनाचे महत्त्व ओळखून त्या कामाला सर्वाधिक प्राधान्य दिले .विहिरी , तलाव , छोटे बंधारे अशा अनेक योजनांचा धडाका लावला .राधानगरी धरण म्हणजे या प्रयत्नांच्या मालिकेतील मुकुटमणी आहे .हा राजा केवळ स्वप्ने पाहणारा नव्हता , तर स्वप्नपूर्तीसाठी प्रयत्नांची पराकाष्ठा करणारा होता .एका छोट्या संस्थानाच्या माध्यमातून महाराजांनी राधानगरी धरणाचा महत्त्वाकांक्षी प्रकल्प साकार केला .१९०७ला त्यांनी धरणाची योजना पुढे आणली .१९ फेब्रुवारी १९०८ला गाव नव्याने वसवून त्याचे " राधानगरी " असे नामकरण करण्यात आले .१९०९ला धरणाचे प्रत्यक्ष बांधकाम सुरू झाले .१९१८पर्यंत धरणाचे बांधकाम ४० फुटांपर्यंत पूर्ण झाले .पुढे निधीच्या कमतरतेमुळे प्रकल्प पूर्ण होण्यास १९५७ साल उजाडले ; पण तत्पूर्वी पाणी साठवणे सुरू झाले होते व महाराजांचे हरितक्रांतीचे स्वप्न अंशतः का होईना , साकार झाले होते .महाराष्ट्रातील एक अतिशय भक्कम धरण म्हणून " राधानगरी " ओळखले जाते .पन्नास वर्षांत प्रथमच धरणाच्या दरवाजांची गतवर्षी डागडुजी करण्यात आली .बाकी आजही भक्कमपणाच्या बाबतीत या धरणाला तोड नाही .